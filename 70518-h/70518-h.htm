<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Nippon-ország naposkertje by
Ignác Kúnos</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
/*  display: none; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot2 {
 text-align: justify;
 max-width: 20em;
 margin: auto;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.figcenter {
 margin: auto;
 text-align: center;
}

p.caption {
 margin-top: 0;
 font-size: smaller;
}

.poem {
/* margin-left: 1.5em; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.figcenter, .figcenter img {
 max-width: 100%;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='hu' xml:lang='hu'>Nippon-ország naposkertje</span>, by Ignác Kúnos</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: <span lang='hu' xml:lang='hu'>Nippon-ország naposkertje</span></p>
<p style='display:block; margin-left:2em; text-indent:0; margin-top:0; margin-bottom:1em;'><span lang='hu' xml:lang='hu'>Japán népmesék</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Ignác Kúnos</p>
<p style='display:block; text-indent:0; margin:1em 0'>Release Date: April 10, 2023 [eBook #70518]</p>
<p style='display:block; text-indent:0; margin:1em 0'>Language: Hungarian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Albert László from page images generously made available by the Hungarian Electronic Library</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='hu' xml:lang='hu'>NIPPON-ORSZÁG NAPOSKERTJE</span> ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_243">243</a>. oldalon
található.</p>
</div>
<hr class="chap" />
<div class="chapter"></div>
<p class="center"><span class="caption">NIPPON-ORSZÁG<br />
NAPOSKERTJE</span></p>
<h1>NIPPON-ORSZÁG<br />
NAPOSKERTJE</h1>
<p class="center"><span class="caption">JAPÁN NÉPMESÉK</span></p>
<p>&nbsp;</p>
<p class="center"><span class="caption-small">TOYAMA KOICHI
ELMONDÁSA UTÁN</span></p>
<p class="center"><span class="caption-small">ÍRTA</span></p>
<p class="center"><span class="caption">KÚNOS IGNÁC DR</span></p>
<p>&nbsp;</p>
<p class="center"><span class="caption-small">EREDETI JAPÁN
RAJZOKKAL</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">AZ ATHENAEUM IRODALMI
ÉS NYOMDAI R-T.</span></p>
<p class="center"><span class="caption-small">KIADÁSA</span></p>
<p class="center"><span class="caption-small">11702. – Budapest, az
Athenaeum r.-t. könyvnyomdája.</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<div class="blockquot2">
<p class="center"><i>Nagyméltóságú<br />
<span class="caption-large">Lukács György</span><br />
úrnak,<br />
a Gyermekvédelem lelkes apostolának<br />
ajánlja e könyvét</i></p>
<p class="right"><span class="caption-large"><i>Kúnos
Ignác</i></span></p>
</div>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<div class="chapter">
<h2>ELŐHANG.</h2>
</div>
<p>Messze tengeren túl, ahol a nap felkel, <i>Fudzsi</i> szentelt
hegye fel az égnek szökell, cseresnyevirágos szigetek lankáin,
kékellő hullámok ezüst habpárnáin, <i>Nipponország</i> fürdik napja
sugarában, napos mesekertje illatos árjában.</p>
<p>Viruló virágok meséket lehelnek, oktalan állatok beszédet
beszélnek; <i>szamuráj</i> leventék hősi útra kelnek, ártó
szellemekkel vívnak, verekednek.</p>
<p>A legfőbb egy-isten <i>Nippon</i> hitvallása, több istenre
sarjad világmeglátása; több szellemben látja ősszellem hatalmát,
több erőben érzi őserő forrását.</p>
<p>Félig rom templomban szörnyeteg tanyázik, <i>Buddha</i>
kőképénél alakosdit játszik; avatag barlangba gurul rusnya teste,
poklok parazsára varázslódik lelke.</p>
<p>Istenek szikrája emberekbe téved, emberi gyarlóság istenekben
éled; bajvívó levente, égi szellem sarja, gonosszal csap össze
varázslatos kardja.</p>
<p>Vándorútját járja lelke halandónak, állatokba térvén ereje a
szónak; emberivé válik tette, gondolatja, jót-rosszat megértő konok
akaratja.</p>
<p>Templomok oltárán bálvány terpeszkedik, házi tűzhelyeken kőkép
szentesedik; ősök imádatja istent imádtatja, ősi szálló szóban
istent szólaltatja. <span class="pagenum"><a name="Page_4" id=
"Page_4">-4-</a></span></p>
<p>Sívó homok fedi pázsitját zöld rétnek, avarrá aszódik levele
ligetnek; ég-föld összerezzen, tenger vize zajlik, égi szellem
szava mennydörögve hallszik.</p>
<p>Élettelen dib-dáb elevenné válik, éledez a kő, rög, egy szakadó
szálig; lelket ölt az anyag, életért kiáltván, csodákat varázsol a
vajákos bálvány.</p>
<p><i>Dájmió</i> ül törvényt bálványos várában, bízvást bizakodik
csatlósa karjában; karjában, kardjában, hűséges szívében, kísértő
ördögöt irtó erejében.</p>
<p>Istenek a mennyből le a földre szállnak, halandó lelkekben
párjokra találnak; urai a földnek félistenek lettek,
istenemberekből <i>mikádók</i> születtek.</p>
<p><i>Nippon</i> meséiből virágláncot fűztem, szíve szép rózsáit
mind közéje tűztem; rózsák fehérsége, illatja, hajtása, a nagy égi
Isten mennyei áldása.</p>
<p>Messze tengeren túl a nap felkelőben, <i>Fudzsijama</i> hegye
égre szökellőben; szigetek lankáin cseresnyevirágok, tenger fodros
hátán kékellő hullámok. <i>Nippon</i> földje fürdik napja
sugarában, napos mesekertje illatos árjában.</p>
<p>Budapest, 1923. év január hava.</p>
<p class="right"><b>K. I.</b> <span class="pagenum"><a name=
"Page_5" id="Page_5">-5-</a></span></p>
<div class="chapter">
<h2>Tokió és Kiotó.</h2>
</div>
<p>Élt egy béka <i>Tokió</i>ban, egy másik meg <i>Kiotó</i>ban.
Vígságos a brekegésük, nyugságos a henyélésük.</p>
<p>Egy szép napon mind a ketten kieszelték nagy merészen, hogy ők
bizony útra kelnek s hegyen túlra ereszkednek. <i>Tokió</i>nak kis
békája <i>Kiotó</i>t szeretné látni, <i>Kiotó</i>nak békája meg
<i>Tokió</i>ra lett kíváncsi. Nem ismerték sose egymást, se
hallomást, se nem látvást, mégis egy nap, egy időben, keltek útra
mind a ketten.</p>
<p>Szökdécseltek, kuruttyoltak, hol pihentek, hol gurultak, s napok
mulva, hetek mulva a nagy hegyhez eljutottak. Fel a hegynek nehéz
az út, két békának nem való volt, mégis egy nap nagy cuppogva, hol
pihegve, hol szuszogva, feljutottak, egyik jobbról, másik balról, a
hegycsúcsra.</p>
<p>Szembekerül két békácska s nézi egymást nagy szájtátva:
<i>Tokió</i>nak a békája, <i>Kiotó</i>nak a békája. Illőn egymást
köszöntötték, szót a szóba szövögették, s akkor néztek még csak
nagyot, amikorra kitudódott, hogy egyszerre keltek útra s
merészkedtek hegyen túlra. Nevetnek a furcsaságon, mosolyognak móka
sorson, hogy <i>Tokió</i> kis békája <i>Kiotó</i>t akarná látni,
<i>Kiotó</i>nak békája meg <i>Tokió</i>ra lett kíváncsi.</p>
<p>Puha fűbe kuporodnak, jó nagyokat nyujtózkodnak <span class=
"pagenum"><a name="Page_6" id="Page_6">-6-</a></span> s mielőtt még
tovább mennek, biz ők egyet megpihennek. Megszólal a <i>tokió</i>i,
<i>Kiotó</i>ra a kiváncsi:</p>
<p>– Be kár, hogy nem nőttünk nagyra, egy-kettővel több araszra,
hogy innen is megláthatnánk szívünk vágya két városát. Én
<i>Kiotó</i>t, te <i>Tokió</i>t, nagy síkságon felbukkanót,
megnéznők és visszatérnénk; nem fáradnánk, célt is érnénk.</p>
<p>– Ezen könnyű segíteni, – szólal meg a <i>kiotó</i>i.</p>
<p>– <i>Tuú</i>, <i>tuú</i>, mi a módja? – kérdezi a cimborája.</p>
<p><i>Tokió</i>i a bölcsebbik, így felel az eszesebbik:</p>
<p>– Hosszabb lábunk nagyujjára ágaskodjunk egymást fogva. Te
megnézed <i>Tokió</i>dat, én megnézem <i>Kiotó</i>mat. Velem szembe
van az egyik, veled szembe meg a másik.</p>
<p>– Jó lesz biz az, – örvendeznek, fektükből felemelkednek s
átkarolják egymást szépen, talpon állnak így könnyebben.
<i>Tokió</i>t lát <i>kiotó</i>i, <i>Kiotó</i>t meg <i>tokió</i>i;
<i>Kiotó</i>nak fordul egyik, <i>Tokió</i>nak fordul másik.</p>
<p>Csakhogy amint ágaskodnak s város után vizslatgatnak, dülledt
szemmel nem előre, hanem hátrapislogatnak. Bamba eszük át nem
látja, békaszem néz mindig hátra s <i>tokió</i>i lát <i>Tokió</i>t,
<i>kiotó</i>i meg <i>Kiotó</i>t.</p>
<p>– Akárcsak <i>Kiotó</i>t látnám, – kuruttyol a
<i>kiotó</i>i.</p>
<p>– Akárcsak <i>Tokió</i>t látnám – brekegi a <i>tokió</i>i.</p>
<p>S mint akiknek rendjén dolguk, kézben ismét vándorbotjuk; egymás
előtt meghajolnak s ahogy jöttek, visszajutnak.</p>
<p>Mindhalálig szentül hiszik, mindkét béka ráesküszik, hogy a mása
<i>Kiotó</i>nak – <i>Tokió</i>, hogy a mása <i>Tokió</i>nak –
<i>Kiotó</i>. <span class="pagenum"><a name="Page_7" id=
"Page_7">-7-</a></span></p>
<div class="chapter">
<h2>Barackfia, Momotaro.</h2>
</div>
<p>Volt egyszer egy házaspár; az ember is öreg volt már, az asszony
is. Felmegy egy nap az öreg a hegyre, füvet-mit akart kaszálgatni;
az asszony meg a hegyi patak felé indult, hogy a szennyesét hozza
valahogy rendbe. Amint javában mosogatott, sulykolgatott, egyszerre
csak azt látja, hogy fent a hegyről kippen-koppan, liccsen-loccsan,
egy őszibarack gurulgat a vizben, lefelé őhozzá, a patak
aljára.</p>
<p>– Jó nagy, ha vagy, szállj le hozzám; kicsiny, ha vagy, ne
szállj hozzám, – hajtogatja az öreg asszony.</p>
<p>Egy jó nagy barack gurult oda az asszony lába elé. Veszi az
asszony a barackot és amint elkészült a mosnivalójával, elballagdál
hazafelé. Beteszi a barackot az almáriomba és várja az urát, hogy
megjöjjön az is. Kis idő vártatva ihol már az öreg és legott
elmondja neki az asszony, hogy mi gurult le neki a hegyről.
Kinyitják az almáriomot és amint utánanyúl az asszony a
gyümölcsének, kapja magát a barack, szép lassacskán kettéhasad és
egy legényke lépeget ki belőle.</p>
<p>Aj, de megijedt a két öreg; aj, de megörültek aztán neki. Hozzák
sebtibe a vizet és amint meg <span class="pagenum"><a name="Page_8"
id="Page_8">-8-</a></span> akarják a kannában fürdetni, talpraugrik
a legényke és két kézre emeli a kannát, hogy megtud ő mosakodni
egymagában is.</p>
<p>Hogy elképedt a két öreg az újszülött nagy ereje láttára.</p>
<p>– <i>Momotaro</i> (barackfia), – mondják neki az öregek, – mától
fogva ez a neved.</p>
<p>Nőtt, növekedett <i>Momotaro</i>, okosodott, erősödött. És amint
teltek-múltak az évek, arra kéri egy nap a szüleit, a két öreget,
hogy hadd búcsúzhassék el tőlük.</p>
<p>– Hová akarsz hát menni? – kérdezik tőle.</p>
<p>Azt feleli nekik <i>Momotaro</i>, hogy az ördögök szigetére
készülődik, el akarna velük bánni.</p>
<p>Ijedez a két öreg, de azért csak elengedik az útra.
Lencsegombócot – <i>kibidango</i>t – készítenek neki és beteszik a
tarsolyába. Kezében egy vaslegyező, övén a tarsolya, úgy indul
útnak <i>Momotaro</i>.</p>
<p>Addig halad, addig ballag, míg egy kutya nem bukkan eléje.</p>
<p>– Merre felé igyekszel? – kérdi tőle a kutya.</p>
<p>Azt feleli neki <i>Momotaro</i>:</p>
<p>– Megyek az ördögök szigetére, el akarok velük bánni és a
kincseiket is el akarom tőlük venni.</p>
<p>– Mi az ott a tarsolyodban? – kérdezi a kutya.</p>
<p>Azt feleli neki a legényke, hogy lencsegombóc van benne.</p>
<p>– Egész <i>Nippon</i>t (Japánországot) ha bejárod, nem
találhatsz jobbat nála.</p>
<p>– Adj egyet belőle, – mondja a kutya – és elkísérlek a szigetre,
szigetbeli ördögökhöz.</p>
<p>– Egy egészet nem adhatok, – mondja <i>Momotaro</i>, – de egy
féllel megkínállak. <span class="pagenum"><a name="Page_9" id=
"Page_9">-9-</a></span></p>
<p>Odaad neki egy fél gombócot és kettesben indulnak tovább. Mennek
aztán, mendegélnek, míg egy majom nem bukkan eléjük.</p>
<p>– Merre felé igyekszel? – kérdi tőle a majom.</p>
<p>– Megyek az ördögök szigetére, – feleli <i>Momotaro</i>, – el
akarok velük bánni és a kincseiket is el akarom venni.</p>
<p>– Mi az ott a tarsolyodban? – kérdezi a majom.</p>
<p>– <i>Kibidango</i> van benne, – feleli a legény. – Egész
<i>Nippon</i>t ha bejárod, nem találhatsz jobbat nála.</p>
<p>– Adj egyet belőle, – mondja a majom – és elkísérlek a szigetre,
szigetbeli ördögökhöz.</p>
<p>– Egy egészet nem adhatok, – mondja <i>Momotaro</i>, – de a
felével megkínállak.</p>
<p>Ennek is odaad egy fél gombócot és hármasban mennek aztán
tovább. Mennek ismét, mendegélnek, míg egy fácán nem bukkan
eléjük.</p>
<p>– Merre felé igyekszel? – kérdi tőle a fácán.</p>
<p>– Megyek az ördögök szigetére, – feleli <i>Momotaro</i>, – el
akarok velük bánni és a kincseiket is el akarom venni.</p>
<p>– Mi az ott a tarsolyodban?</p>
<p>– <i>Kibidango</i> van benne. Egész <i>Nippon</i>t ha bejárod,
nem találhatsz jobbat nála.</p>
<p>– Adj egyet belőle és elkísérlek a szigetre, szigetbeli
ördögökhöz.</p>
<p>– Egy egészet nem adhatok, de a felével megkínállak.</p>
<p>A fácán is megkapja a fél gombócot és most már negyedmagával
járja <i>Momotaro</i> az útját.</p>
<p>Addig igyekeznek, addig fáradoznak, míg előttük egy nap az
ördögök szigete. Csak úgy feketéllett ki <span class=
"pagenum"><a name="Page_10" id="Page_10">-10-</a></span> belőle a
rémítő ördögnek, a félelmetes <i>Sutendodzsi</i>nak a kastélya.</p>
<p>Közelednek a kapujához és amint be akarnak rajta nyitni, nincs
rá mód, hogy betörhessenek. Belülről nyílott a kapu és
vaslakatokkal volt elzárva, vasfalakkal körülkerítve.</p>
<p>Egyszerre csak kapja magát a fácán és átrepül a falon, kapja
magát a majom és átkúszik a falon; nagynehezen úgy nyitják ki a
kaput. Egyet ugrik és beront a kutya, nyomában a barack szülöttje,
<i>Momotaro</i>, és nekitámadnak a nagy ördöghadnak.
<i>Momotaro</i> az ördögök urával, a nagy szörnyeteggel került
szembe, a többi három meg a többi ördögivadékkal.</p>
<p><i>Momotaro</i>nak csak a vaslegyezője volt a kezében, a fene
nagy <i>Sutendodzsi</i> pedig egy irdatlan nagy vasbunkóval
hadonászott. Rövid volt az elszánt küzdelem és úgy leteperték az
ördögök fajzatait, hogy kegyelemért esdekeltek, akik máris el nem
pusztultak.</p>
<p>Nagy árat szabott nekik <i>Momotaro</i> és elsőnek a ködsüveget
követelte tőlük. Az volt ennek a süvegnek az ereje, hogy aki a
fejére húzta, azt menten láthatatlanná tette. Követelte aztán a
kristály golyópárt. Ennek meg az volt a varázslata, hogy az
egyikkel áradoztatta, a másikkal meg apasztani tudta a tengerek
vizeit. Átadták még a gyöngyeiket, korálljaikat, borostyánjaikat,
békapáncéljaikat, és annyi aranyat meg ezüstöt szedettek össze
velük, amennyit csak elcipelhettek magukkal.</p>
<p>Hűségesen megosztozkodtak a sok kincsen és annyi jutott belőle
<i>Momotaro</i>nak, hogy ő is, meg öreg szülei is azt se tudták,
hogy hová hordják össze.</p>
<p>Bátorságnak jutalom jár, hűségesre boldogság vár. <span class=
"pagenum"><a name="Page_11" id="Page_11">-11-</a></span></p>
<div class="chapter">
<h2>Fehérke és Sárgácska.</h2>
</div>
<p>Két kis krizantém virágzott a réten, egy tőből fakadt mind a
kettő. Egyforma volt a két testvérke, egy a növésük és egy a
mosolygásuk. Csak a színük volt éppen más-más, az egyik fehér volt,
akár a hó, a másik meg sárga, akár a sárarany. A fehér virágnak
<i>Fehérke</i>, a sárgának meg <i>Sárgácska</i> volt a neve. Nappal
sütkéreztek és a napsugarakkal játszadoztak, éjjel meg
harmatcseppeket ittak és csendes-nyugodtan elszunyókáltak. Igy
éldegéltek nap-nap után, hét-hét után.</p>
<p>Egy öreg ember jött egyszer arrafelé, megáll a két szép
virágszál előtt és nézegeti őket. Odalép a Sárgácskához és azt
mondja neki:</p>
<p>– Selyemszirmú virágocska, arany színben ragyogócska, jönnél-e
az én kertembe?</p>
<p>Szemet mereszt a Sárgácska és csodálkozik az öreg ember
beszédén.</p>
<p>– Mit csinálnék én a te kertedben? – kérdezi.</p>
<p>Elmosolyodik az öreg és azt feleli a kis sárga virágnak:</p>
<p>– Nem messze innen az én szép kertem, annak vagyok a kertésze.
Ha eljössz velem, nagyobbá is növesztenélek, meg szebbé, sokkal
szebbé is.</p>
<p>– Igazán mondod? – kérdi a hiú virágocska. <span class=
"pagenum"><a name="Page_12" id="Page_12">-12-</a></span> – Nagyobb
is lehetnék még, meg szebb is, sokkal szebb is?</p>
<p>– Nemkülönben, – feleli a kertész. – Milyen más életed is lenne
ott, mint itt ezen a réten. Édes ételeket ennél, édes italokat
innál; arany ruhácskádnak ezer színe lenne, ó, de nagyra nőnél, ó,
de szépre nőnél.</p>
<p>És úgy elhitetgette az öreg, úgy elcsalogatta az öreg, hogy már
hajlik a szóra a kis <i>Sárgácska</i> és így szólal meg
virágszája:</p>
<p>– Jaj de szép, amit mondasz, veled megyek én, akár ízibe.</p>
<p>Fogja az öreg a virágot, kiemelgeti a földből, felveszi a hátára
és indulóban is van már vele.</p>
<p>Nagyot dobban erre szegény <i>Fehérké</i>nek szegény
szívecskéje.</p>
<p>– Elviszi az ember a testvérkémet, – szepegi nagybúsan, – én meg
itt maradok egymagamra.</p>
<p>Szomorúság környékezi meg szegénykét és amikor már menni készül
a kertész, megfogja a ruháját és így könyörög a testvérkéjéhez:</p>
<p>– Ne hagyj itt, <i>Sárgácska</i>, hadd menjek veled én is.</p>
<p>Szigorú arccal néz rá a kertész a kis fehérre és azt mondja
neki:</p>
<p>– Te csak maradj a helyeden, terád nincs szükségem.</p>
<p>Elpityeredik a kis virág, hogy ily szomorú sorsra jutott és hogy
senkije se lesz többé, ha a testvérkéje is itthagyja.</p>
<p>– Maradj a réten, – mondja neki a kertész, – mert neked nincs
színed; szín nélkül meg mi hasznod <span class="pagenum"><a name=
"Page_13" id="Page_13">-13-</a></span> vehetném? Itt a sok káka meg
nádas, velük is eljátszadozhatsz.</p>
<p><i>Sárgácskát</i> elvitték, <i>Fehérke</i> meg ott maradt a
réten. Szép egy nagy kertbe, sok-sok virág közé került a hiú
<i>Sárgácska</i>. Hogy viselték gondját, hogyan fürösztgették,
ezerszín ruhákba fel is öltöztették; édes ételeket evett, édes
italokat ivott, reggeltől estig egyre páváskodott. Nem szabad ég
alatt tanyázott, hanem virágoskert közepén, üvegfedél alatt. Szél
meg nem cibálta, eső meg nem verte, mintha csak kunyhóból palotába
került volna.</p>
<p>És ahogy telt-múlt az idő, úgy nekinövekedett a formája, úgy
nekiszínesedett az orcája, hogy még a nap is szebben ragyogott
rája. Mintha csak kicserélték volna, mintha nem is réti virág lett
volna valaha. Jó kedve is volt <i>Sárgácská</i>nak; szegény
<i>Fehérké</i>ről, hej, megfeledkezett.</p>
<p>Egy öreg jegyzője volt a falunak, az állít be egy nap a
kertészhez.</p>
<p>– Kertész apó, – mondja a jegyző, – van-e krizantémod, valódi
virágod?</p>
<p>– Mintha nem tudnád, – csodálkozik a kertész, – hogy van
krizantémvirágom, valódi virágom.</p>
<p>– Igazad lehet, – feleli a jegyző, – de ide figyelj, hogy miről
is van szó. Krizantémot keres a <i>dájmió</i>, azt akarja
címerének, fegyverére, ajtajára, díszes gangos hintajára.
Összejártuk a vidéket, krizantémos kertecskéket, csak nem akadtunk
a valódijára. Kinek a szirma volt hosszú, kinek a színe tarka, ki
nagyra nőtt volt meg, ki meg alacsonyka maradt. Se cifrája nem kell
a <i>dájmió</i>nak, se üvegház csemetéje, csak a kétszer nyolcas
szirmú, hófehér virágú. Valódi krizantémot, azt keresnék én nálad.
<span class="pagenum"><a name="Page_14" id=
"Page_14">-14-</a></span></p>
<p>Eltünődik a kertész és aztán azt mondja a jegyzőnek:</p>
<p>– Kétszer nyolcas szirmú, hófehér virágú, az nincs a kertemben.
De van ám egy <i>Sárgácskám</i>, magam nevelése, magam ápolása, azt
megnézheted ám.</p>
<p>Büszkén mutat a kertész a virágjára és amint megnézi a jegyző a
Sárgácskát, fejét rázza és azt mondja a kertésznek:</p>
<p>– Te gondoztad, te nevelted, mesterséges virággá lett. Nekünk
fehér krizantém kell, szabadban nőtt, valóságos, nem ily cifra és
hívságos.</p>
<p>Azzal otthagyja a jegyző a kertészt és indul kifelé, hogy egyet
járjon a mezőkön. Keresztbe fonja a karjait és amint séta közben
el-elgondolkozik, mintha nyöszörögne valaki a közelében. Megáll az
ember és ahogy körülnéz a réten, hát ott gubbaszt egy virágocska,
fehér színű, ezüstöcske.</p>
<p>– Kis krizantém, – kérdi a jegyző, – mért potyognak
könnyecskéid?</p>
<p>– <i>Fehérké</i>nek hívnak engem, – zokogja a kis krizantém, –
siratom a testvérkémet, sárarany kis <i>Sárgácská</i>mat. Messze
kertbe került innen, édességgel etetgetik, szép ruhákba öltöztetik.
Én fehér kis virágocska, bezzeg nem kellettem nekik.</p>
<p>Nézi a jegyző a kis krizantémot, hát kétszer nyolcas a szirma,
hófehér a színe. Összecsapja nagy örömében a kezeit és örül a
szíve-lelke, hogy megtalálta valahára a <i>dájmió</i>
kívánságát.</p>
<p>– Ne sírj, szép kis virágocska, – vigasztalja a jegyző, – jó,
hogy innen el nem vittek, mikor olyan nagyon kellesz.</p>
<p>– Én kellenék valakinek? – kérdi félénken a kis virág.
<span class="pagenum"><a name="Page_15" id=
"Page_15">-15-</a></span></p>
<p>– Hej, hogy vár rád a <i>dájmió</i>, – mondja a jegyző, – ott
lesz a helyed a palotájában. Téged akar címerének, fegyverére,
kapujára, díszes gangos hintajára.</p>
<p>És már fogja is <i>Fehérké</i>t, felkapja a vállára és viszi
egyenesen a <i>dájmió</i> palotájába. Címere lett a családnak, a
<i>dájmió</i> nagy házának. S ajtó-kapu ha megnyílik,
<i>Fehérké</i>vel állasz szembe; kantárakon, fegyvereken
<i>Fehérké</i>nek ragyog képe; díszes gyaloghintócskákon
<i>Fehérké</i>nek mosolyg arca.</p>
<p>Hej <i>Sárgácska</i>, mivé lettél, virítottál, fényeskedtél, jó
magasra növekedtél. Tellett, múlott ám az idő, és <i>Sárgácska</i>
elvirított, színes szirma elfonnyadott, viráglelke elpárolgott.
<span class="pagenum"><a name="Page_16" id=
"Page_16">-16-</a></span></p>
<div class="chapter">
<h2>A levágott nyelvű veréb.</h2>
</div>
<p>Élt egyszer szép <i>Nipponország</i>ban, annak is egy
falucskájában, egy jó öreg ember. Egy verebecske szokott volt hozzá
el-ellátogatni; viselte is a gondját, szeretgette, ápolgatta.</p>
<p>Egy öreg asszony szomszédja volt ennek az embernek, rosszlelkű
is volt, meg kapzsi is. Rizst vett elő egy nap az öreg asszony és
keményítőt készített belőle. Amint javában dolgozgatott rajta,
odatalált tévedni a kis verebecske, és hogy hogy nem,
belekóstolgatott a keményítőbe. Ugy elfogta az öreg asszonyt a nagy
méreg, hogy megragadta az ártatlan kis madarat és nem kitépte a
nyelvét? Ki biz az. Sírva-csipogva repült el a szegény verebecske,
meg se állt az erdőnek egy elhagyatott bokráig, ahol a mindennapi
tanyája volt.</p>
<p>Megtudta valahogy az öreg ember, hogy mi nagy baj érte a szegény
kis madarat és fel akarta keresni, hogy megvígasztalja a nagy
szerencsétlenségében. Nekiindult az erdőnek és mert nem tudta, hogy
merre a bokra, hangos szóval hívogatta, füttyentgette. Egyszerre
csak meghallja a verebet, nyögdécselő síránkozását és siet feléje
az öreg, hogy meglátogassa az otthonában. Ott lakott volt
családostul, több verebed-magával. <span class="pagenum"><a name=
"Page_17" id="Page_17">-17-</a></span></p>
<p>Nagy örömmel fogadták az öreget és megvendégelték minden jóval,
ahogy már szokásos volt a madárkáknál. Elpanaszolták neki a
bajukat. Visszatérőre készülődött az öreg, amikor azt kérdi tőle a
verebecske:</p>
<p>– Meg szeretném valahogy hálálni a jóságodat. Mondd, hogy milyen
kosarat akarsz; könnyű legyen-e, nehéz legyen-e?</p>
<p>– Vén legény vagyok én már, – feleli az öreg, – jó lesz énnékem
a könnyebb kosárka is.</p>
<p>Egy kosaracskát vett elő a veréb és odaadta az öregnek, hogy jó
szívvel fogadja, mert jó szívvel adja. Hátára veszi az öreg a
kosarat és ballag vele hazafelé, ki az erdőből, be a falucskájába.
Amint hazaért az öreg, veszi a kosarat a hátáról, kinyitja, hát
uramfia, az a sok arany, meg ezüst, meg drágakő, az a sok selyem,
meg minden egyéb, hogy szinte belekáprázott a szeme.</p>
<p>Épp kinézett volt az öreg asszony az ablakán, és majd elhült a
bámulattól, amikor meglátta azt a töméntelen kincset.</p>
<p>– Hogy jutottál ahhoz a sok drága holmihoz? – kérdi az öreg
embertől.</p>
<p>Elmondja neki az ember, hogy attól a verébtől való, akinek
kitépte volt a minap a nyelvét. Fúrta a sok kincs az öreg
asszonynak az oldalát, hogy neki is be jó lenne egy-egy ilyen
áldás. Addig-addig, míg kapja magát másnap és ellátogat a
verébékhez. Hozzálát a sopánkodáshoz, meg a sajnálkozáshoz, hogy
nem rossz szándékból tette, amit elkövetett vele, és hogy mennyire
szánja-bánja a tettét.</p>
<p>Egy darabig még elüldögélt a verébéknél és amint hazafelé
kászolódik, tőle is kérdezik a <span class="pagenum"><a name=
"Page_18" id="Page_18">-18-</a></span> verebek, hogy milyen kosarat
akar, hogy könnyű legyen-e, nehéz legyen-e?</p>
<p>Kapzsi volt az öreg asszony és nagy mohón azt feleli nekik:</p>
<p>– Erős asszony vagyok én még, a nehezebbiket is elbírom.</p>
<p>Egy nagyocska kosarat adnak oda neki a verebek és ugyancsak
lohol vele haza az öreg asszony. Pedig olyan nehéz volt a hátán,
hogy alig győzte a cipelését. Alig hogy hazaérkezett, már emeli is
a hátáról a kosarat és kezdi nyitogatni, hogy mi van hát benne.</p>
<p>Nyitja-nyitogatja és ahogy kinyílik a nagy kosár, hát az a sok
szörnyeteg, ki egyszemű, ki háromszemű, ki lábatlan, ki kezetlen,
mind nekiugrik az öreg asszonynak és biz azt úgy megfojtják, hogy
egy szikra élet nem sok, annyi se maradt meg benne. Mi pedig
örüljünk, hogy élünk és megvagyunk, és az igazak útját járjuk.
<span class="pagenum"><a name="Page_19" id=
"Page_19">-19-</a></span></p>
<div class="chapter">
<h2>Boncnövendék mérget evett.</h2>
</div>
<p>Egyszer egy bonc egy templomban éldegélt rest nyugalomban.
Torkos is volt, fösvény is volt, nyalánkolni szeretett volt.</p>
<p>Boncnövendék, három legény, élt mellette nagy szűköcskén s ha
volt mit, hát eddegéltek, sovány koszton éldegéltek.</p>
<p>Boncnak polcon edénykéje, gyümölcsízzel telis-tele; mind magának
tartogatta, a széltől is óvogatta. Pedig három boncnövendék
nyalogatta szája szélét, láttára az édességnek, teli edény
gyümölcsíznek.</p>
<p>Ül a bonc a templomában, magános hűs cellájában s fel-felsandít
fel a polcra, félszemmel a kispapokra. Ott a polcon edénykéje,
edénykében ízecskéje s gyanu fészkel a szívében, nem hisz három
növendékben. Hívja őket cellájába, ízes-polcos szobájába, símogatja
a szakálát s ilyen szókra nyitja száját:</p>
<p>– Üljetek le, halljátok szóm, fontos nagyon a mondandóm. Fent a
polcon egy edényke, halálhozó lekvár benne; öreg ember kóstolhatja,
a fiatalt meghalatja. Edénykére úgy nézzetek, de még felé se
nézzetek, hogy aki csak hozzászagol, szörnyű módon szörnyet
pusztúl. <span class="pagenum"><a name="Page_20" id=
"Page_20">-20-</a></span></p>
<p>Mind a hárman tudtul vették, bonc szándékát megértették,
legkivált a legnagyobbik, <i>Bundzo</i> nevű, okosabbik.</p>
<p>Ugy történt, hogy mindjárt másnap, dolga akadt öreg boncnak s
alig hogy kitette lábát, hát az ifjak szájuk tátják, nem
<i>Buddhá</i>ra, nem oltárra, hanem polcon a lekvárra.
<i>Bundzo</i> nevű okosabbik fel a polcra egyet kacsint s tudakolja
a két társát, tudják-e az edény titkát?</p>
<p>– Éppen tegnap intett bennünk bonc apó, a szent mesterünk, hogy
aki csak felé szagol, szörnyű módon szörnyet pusztul, – felelé a
két kisebbik.</p>
<p>– Ó, ti balgák, együgyűek, fösvény szónak hiszékenyek;
edénykében nincs is méreg, hanem édes, mézes étek. Bátran
belekóstolhatunk, jó lekvárral jóllakhatunk, – magyarázza a
nagyobbik, három közt az okosabbik.</p>
<p>– Ha megtudja a mesterünk, jaj lesz akkor, jaj minékünk, –
hüledez a két kis jámbor.</p>
<p>– Vállalom én a haragját, tudom én a csínja-bínját, – bátorkodik
merész <i>Bundzo</i> s fogja is már az edénykét, s nézd a három hős
legénykét, tele torok, hogy habzsolnak, tele szájjal hogy
csámcsognak s egy-kettőre az a vége, kiürült a kis edényke.</p>
<p>– Jaj, mit tettünk, mi lesz velünk, mit szól majd a szent
mesterünk? – ijedez a két kisebbik.</p>
<p>Hát még amint látják <i>Bundzo</i>t, hogy elővesz egy kis
korsót, bonc apónak a kannáját, legféltettebb porcellánját. Földhöz
csapja, összetöri, a szemeit törölgeti s leguggol a cserepekhez,
könnyet sajtol a szeméhez. Mintha sírna, keseregne, mester kárán
megrettenve.</p>
<p>Holtra rémül a két társa, jöttét boncnak amint <span class=
"pagenum"><a name="Page_21" id="Page_21">-21-</a></span> látja,
amint jön és közeledik, szaglászódik, nézelődik. Megáll a bonc fakó
arccal, döbbenettel, rém haraggal. Nem szól, csak néz fel a polcra
s lent a földön guggolóra. Szeme forog, ajka kékül, szempillája meg
se rezdül.</p>
<p>– Mit műveltél, szerencsétlen? Mi kárt tettél, te lelketlen? –
tör ki hangja, nagy haragja.</p>
<p>– Nagy a bűnöm, nagy a vétkem, – siránkozik keservesen a kis
torkos, a pákosztos. – A celládat tisztogattam, kannácskádat
mosogattam, s hogy történt meg, most se értem, a kezemből
kiejtettem.</p>
<p>– Hát a polcon az edényke, edénykében az ízecske? – rivall rá a
legényére.</p>
<p>– Nagy féltemben, ijedtemben, amint holtra rémüldöztem,
edénykédre esett szemem s eltünődtem intelmeden, hogy aki csak
hozzászagol, szörnyű módon szörnyet pusztul. Megragadtam
edénykédet, megízleltem a mérgedet s holtra szántan, addig ettem,
míg mind ki nem ürítettem. Várvást várom halálomat, hadd enyhítse
haragodat.</p>
<p>Szól a kis bonc nyögve, sírva, hallja nagy bonc orra lógva.
<span class="pagenum"><a name="Page_22" id=
"Page_22">-22-</a></span></p>
<div class="chapter">
<h2>Legyecske és Legyezőcske.</h2>
</div>
<p>Forró nyár van, zümmög a légy, zöngicsélnek bogárfélék. Adta
legye, be kelletlen, szinte már-már tűrhetetlen. Ha előtted az
ételed, falánk legyek rajt teremnek; italodat megkóstolják,
pihenődet megzavarják. Sok mihaszna, semmi haszna.</p>
<p>Ezerszeres a szerencse, hogy itt a kis <i>Legyezőcske</i>.
Csontja bambusz, húsa hártya s nyáridőben, rekkenőben hűs szellőt
hajt az arcodra. Hideg télen tüzet éleszt, sok más hasznát ne is
kérdezd. A legyet hogy legyezi el, orrodról hogy hessenti el,
bambuszcsontú, hártyahúsú, legyet irtó <i>Legyezőcske</i>.</p>
<p>Ül egy nap a verandáján s házatáján megint zümmög szemtelenje,
sok legyecske. <i>Legyezőcske</i> orra elé, sorban ülnek egymás
mellé.</p>
<p>– Hessetek el, kotródjatok, – rivall rájok <i>Legyezőcske</i>.
Ám legyecskék kérve-kérik, nyelét fogják és ígérik, hogy rövidre
szabják szavuk, hallgatná meg mondókájuk.</p>
<p>– Mit akartok? Mi jót hoztok? – kérdezi a
<i>Legyezőcske</i>.</p>
<p>– Nem nekünk jó, csak teneked, – felelik a fürge legyek.</p>
<p>– Hadd hallom hát, mi az a jó? – kérdezi a legyet irtó.
<span class="pagenum"><a name="Page_23" id=
"Page_23">-23-</a></span></p>
<p>– Nagy most a te becsületed, míg a legyet, szegény legyet
magadtól elhessegeted; közelg ám az őszi szellő s ha beáll a hűvös
idő, ki törődik akkor veled, egy-kettőre kikopik az emberséged.</p>
<p>Igy szólnak a ravasz legyek, sóhajtgatva egyet-egyet.</p>
<p>– Minek az az őszi szellő? Honnan bukkan szele elő? – kérdezgeti
rémült arccal a megszeppent kis legyező.</p>
<p>– Nyáridőben búvócskázik, hegyek között furulyázik; de ha
megjön, az áldóját, te fizeted meg az árát.</p>
<p>– Ó, legyecskék, kis pajtások, – síránkozik a legyező, – adjatok
hát jó tanácsot, hogy a szellőt meg ne lássam, hogy a szellő meg ne
lásson.</p>
<p>– Jól ismerjük mi ő kelmét, – hitegetik <i>Legyezőcskét</i>, –
egy-két szót ha szólunk neki, még a házad tájékát is, már messziről
elkerüli. Te is kímélj ám bennünket, ne zavard az életünket; ne
csapj ránk a karocskáddal, ne hessegess hártyácskáddal.</p>
<p>– Szent a béke, – örvendez a legyezőcske. – Hisz én rátok nem
haragszom, nincsen is rá semmi okom; kötelesség, amit tettem, egész
nap hát legyezgettem. Hej, nem egyszer, de megbántam, álmotok hogy
megzavartam; nem szándékos akarásból, hanem pusztán rossz
szokásból.</p>
<p>Igy hízeleg a legyeknek, a legyek meg összenéznek, és markukba
egy jót nevetnek. Nagy az öröm a legyeknél, még nagyobb a
legyezőnél; szentül hiszik és nagy büszkén, hogy túljártak egymás
eszén.</p>
<p>Egymással oszt kezet fogtak, szíves szókkal búcsúzkodtak és a
legyek, bizakodva a békében, <span class="pagenum"><a name=
"Page_24" id="Page_24">-24-</a></span> a kicsikart ígéretben,
kapzsi módon, falánk módon, ételt-italt megszállottak. Mert azóta a
legyező, hogy ne bántsa őszi szellő, többé legyet nem legyezett,
hanem gyengén és csak ritkán, egyet-egyet legyingetett. Volt is
nekik jóllakásig, eszem-iszom pukkadásig; aki él, azt
megbosszantják, legyezőt is megcsiklandják.</p>
<p>Múlik a nyár, hűvösödik, őszi szellő közeledik.
<i>Legyezőcske</i> gyengül-satnyul, kerek feje le-lekonyul;
hártyabőre repedezik, bambuszcsontja töredezik. Hát amint még nagy
nyargalvást, jön a szellő hűsrohanvást. <i>Legyezőcske</i>
gémberedik, keze-lába merevedik; lim-lom közé a kamrába, odadobja a
gazdája.</p>
<p>Egy nap, amint gondolkozik, sóhajtozva búslakodik, eszébe jut a
<i>Legyecske</i> hamis hazug ígérete; az rontotta meg az éltét, be
nem váltva ígéretét.</p>
<p>– Jaj, ha egyszer megfoghatnám, kezem közé kaparintnám;
kitekerném én a nyakát, összetörném a derekát.</p>
<p>A vackából kivánszorog s egyet-kettőt amint csoszog, im, előtte
a <i>Legyecske</i>, éppen szembe került vele.</p>
<p>– Ó, te álnok, rút <i>Legyecske</i>, – fortyan fel a
legyezőcske, – hamisság volt minden tetted, hazug szó az ígéreted.
Kezem között az életed, kitaposom a béledet.</p>
<p>Szegény kis légy, de megrémül, lába inog, feje szédül, gyenge
szava elhalóban, potroha megroppanóban.</p>
<p>– Ime, láthadd, mivé lettem, fogytán már a lélegzetem, – sír,
köhécsel a legyecske.</p>
<p><i>Legyező</i> néz <i>Legyecskére</i>, irgalom száll a szívére.
<span class="pagenum"><a name="Page_25" id=
"Page_25">-25-</a></span> Szárnyacskája szétrongyolva, horpaszkája
behorpadva; keze-lába töredező, tekintete révedező.</p>
<p>– Mi baj érte szegény fejed? – kérdi tőle
<i>Legyezőcske</i>.</p>
<p>– Őszi szellő kergetett meg, a fuvalma tépázott meg, –
sóhajtozza a haló légy.</p>
<p>– Ugy tudom, hogy jól ismered, egyszer azt is megígérted, hogy
engem majd hogy kímél meg, – szól a pórul járt legyező.</p>
<p>– Nem volt igaz, amit mondtam, féltem tőled, hát hazudtam, –
szól a kis légy bűnbánóan.</p>
<p>– Milyen csúfság, mily nagy gazság, – kiált fel a legyezőcske, –
s amint a légy elé toppan, a lábával, amint dobban, holttá váltan
veszi észre, hogy mily fogytán, hogy mily rogytán mindkettejök
egészsége.</p>
<p>Hirtelen megtántorodik, teste-lelke roskadozik. Még egyszer
kinyitja szemét, karjával még egyet legyint s összeroppan erőtelen,
összeroggyan élettelen.</p>
<p>A legyecskét agyonnyomta, lelkök kiszállt azon nyomba.
<span class="pagenum"><a name="Page_26" id=
"Page_26">-26-</a></span></p>
<div class="chapter">
<h2>A majom és a rák.</h2>
</div>
<p>A mesebeli időkben éltek, a majom is, meg a rák is. Egyszer egy
tó mellett akadtak egymással össze. Ránéz a ravasz majom a rákra és
nagykomolyan azt mondja neki:</p>
<p>– Hátha versenyt futnánk egymással?</p>
<p>Együgyű volt a rák, de jólelkű és dehogy akarta, hogy rontson a
majom jókedvén. Megkezdik a versengést és amint javában inalgatnak,
az egyik előre, a másik meg hátrafelé, a majom egy datolyamagot
talál, a rák meg egy gombát. Nem nagy idő mulva megint
összetalálkoznak és mutogatják egymásnak, hogy mire bukkantak az
úton.</p>
<p>Szerette ugyan a majom a datolyát, de a magva, biz az nem igen
volt ínyére való. A gomba, az már ízletesebb falat lett volna.
Ránéz a majom a rákra és azt mondja neki:</p>
<p>– Cseréljünk egymással rák, pajtás; tiéd legyen a datolya magja,
az enyém meg a gomba.</p>
<p>A rák koma azonban nem akar kötélnek állani.</p>
<p>– Nézd csak, – kezdi a majom a magyarázást, – ha megeszed ezt a
gombát, semmi se marad belőle, úgy-e?</p>
<p>– Az már igaz, – feleli rá a rák.</p>
<p>– A datolya magját, – folytatja a majom, – <span class=
"pagenum"><a name="Page_27" id="Page_27">-27-</a></span> nem eheted
ugyan meg, de ha elülteted, fa lesz belőle és datolya terem rajta,
nem egy, de sok száz.</p>
<p>Ezt már megértette a rák és legott ráállt a cserére. Megkapja a
majom a gombát, egy-kettőre felfalatozza és lohol is már elfelé,
hogy gyanut ne fogjon a cimborája. A rák meg fogja a magot, viszi
magával hazafelé és elülteti a földbe.</p>
<p>– Jól vigyázz, – mondja a magnak, – ha ki nem kelsz nagy
hamarosan, ollómmal váglak ketté.</p>
<p>Legott kicsírázott a mag, egy hajtásocska bújt elő a
földből.</p>
<p>– Jól vigyázz, – mondja a rák az ágacskának, – ha hamarosan meg
nem nősz, ollómmal váglak ketté.</p>
<p>Egy-kettőre nagy fává nőtt az ágacska.</p>
<p>– Jól vigyázz, – mondja a fának, – ha sebtibe ki nem virágzol,
ollómmal váglak ketté.</p>
<p>Ugy kivirágzott a datolyafa, hogy egyebet se lehetett látni
rajta.</p>
<p>– Jól vigyázz, – mondja a sok virágnak, – ha gyümölcsöt nem
hoztok, ollómmal váglak ketté.</p>
<p>Ugy tele lett a fa a sok szép gyümölccsel, hogy szinte
roskadozott alattok.</p>
<p>Néz a rák a fára, nézi a sok gyümölcsöt, sehogyse tudja elérni.
De ihol a majom, neszét vette valahogy a dolognak. Megpillantja a
fát, rajta a sok datolyát és ugyancsak megjön az ehetnékemje.</p>
<p>Oda alázatoskodik a rákhoz és kérdezi tőle:</p>
<p>– Mit csinálsz itt a fa alatt, pajtás?</p>
<p>– Gyümölccsel tele ez a datolyafa, – feleli neki a rák, – meg
szeretném őket kóstolni, de sehogyse tudok felmászni a fára. Csak
ülök-üldögélek és nézegetem a sok ízes gyümölcsöt. <span class=
"pagenum"><a name="Page_28" id="Page_28">-28-</a></span></p>
<p>Kap a majom a jó alkalmon és azt mondja a ráknak:</p>
<p>– Felmászok én tehelyetted a fára, leszedegetem a gyümölcsöt és
egyenként dobálgatom le neked.</p>
<p>Azzal mászik is már a fára és hozzálát a gyümölcsözéshez, de
ugyancsak ám. Eszébe se jut a ravasznak, hogy a ráknak is juttasson
belőle. Pedig ugyancsak türelmetlenkedik már őkelme és felkiáltoz a
majomhoz:</p>
<p>– Mit csinálsz odafent? Mért nem dobsz már le vagy egynéhányat
abból az édes gyümölcskéből?</p>
<p>– Még nem akadtam rá a datolyákra, – szól le a majom a fáról, –
várj egy kissé, majd rád kerül a sor.</p>
<p>Azzal leszakít egy pár éretlen, nehéz datolyát és dobálja le a
rák felé. Ugy rákoppant a datolya a rákra, hogy a páncélja is
megrepedt belé.</p>
<p>Nagyot kiált a rák, még nagyobbat rémül a majom, lefut a fáról
és úgy elódalog, mintha ott se lett volna.</p>
<p>Zokog eközben a rákocska, sírdogál nagy keservében. Meghallják a
pajtásai a sírását és egymásután siet elő a <i>Kőmozsár</i>, a
<i>Tojás</i>, a <i>Méh</i>, meg a <i>Tengerifű</i>. Sajnálják
szegénykét és kérdezgetik tőle, hogy mi baj érte a fejét.
Elpanaszolja nekik a rák, hogy mit követett el vele az a lelketlen
majom.</p>
<p>Nosza, összefognak és bosszút esküdnek a majom ellen. Másnap már
összetalálkoznak és odamennek a majomhoz, hogy kérdőre vonják a
gonoszságáért. Nem volt odahaza a majom.</p>
<p>– Sebaj, – gondolják magokban; bemennek a házba és
elrejtőzködnek benne. A <i>Tojás</i> a szenes <span class=
"pagenum"><a name="Page_29" id="Page_29">-29-</a></span> rostélyba
búvik, az égő parázs közé. A <i>Kőmozsár</i> bemegy a konyhába és a
gerendára mászik fel. A <i>Méh</i> az ételes szekrénybe búvik, a
<i>Tengerifű</i> meg a padlón helyezkedik el. A rák is velök
tartott, ő meg a vizesdézsába mászott.</p>
<p>Alig hogy elhelyezkedtek, hallják, hogy íme, jődögél a majom.
Hideg volt odakint és siet a majom az égő parázs felé, hogy
megmelegedjék egy kissé. Amint a tűz felé tartja a kezét,
szétpukkad a forró <i>Tojás</i> és neki a majom arcának. Ugy
össze-visszaégeti, hogy rémültében szalad a dézsához és dugdossa az
arcát a vízbe, hogy enyhítse a fájdalmát. Csak erre várt a rák
koma. Neki a majomnak az ollójával és belehasít vele az orrába.
Eszeveszetten rohan a majom és szaladtában az ételes szekrénybe
ütődik. Kirepül belőle a <i>Méh</i> és olyat szúr a fulánkjával a
majomba, hogy hátratántorodik és rálép a <i>Tengerifűre</i>.
Elcsúszik a majom a síkos fűvön és hanyattvágódik rajta. Kapja
magát a <i>Kőmozsár</i>, lefordul a gerendáról és olyat zuhan a
majomra, hogy ott agyonlapította.</p>
<p>Igy bűnhődött meg a majom, így adta meg az árát a gonoszságának.
<span class="pagenum"><a name="Page_30" id=
"Page_30">-30-</a></span></p>
<div class="chapter">
<h2>Odango – az igaz neve.</h2>
</div>
<p>Torkos volt az egyszeri ember és felejtős az esze. Éhkoppja
támad egy nap és azt gondolja magában, hogy benéz az anyósához; ha
egyébért nem, hát valami harapnivalóért.</p>
<p>Azon sebtibe be is állít hozzá, leguggol az ülőkére és úgy várja
a jó falatkákat. Hozzák a sok édességet, a nyalánkolni valókat,
hogy se szeri, se száma.</p>
<p>– Jaj de finom falatocska ez a mézes gömbölyűcske, – kiált fel
az ember és egymás után nyeldesi le azt az édes gombócfélét. – Sose
ettem még ilyesmit, azt se tudom, minek híjják, – mondja az
anyósának.</p>
<p>– <i>Odango</i> az igaz neve, ízzel-mézzel telis-tele, – feleli
az anyósa és megint odakínál neki vagy öt-hat darabot.</p>
<p>– Ha olyan nagyon ízlik, a feleséged is megcsinálhatja otthon,
tudja a lányom a módját.</p>
<p>– Jó lesz biz az, – mondja a vőmuram, – meg is csináltatom vele
azt a… hogy is híjjákot?</p>
<p>– <i>Odango</i> az igaz neve, ízzel-mézzel telis-tele, – ismétli
meg az asszony.</p>
<p>Jó darabig még eltereferélnek, aztán feláll nagy lomhán az
ember, hogy hazafelé induljon. <span class="pagenum"><a name=
"Page_31" id="Page_31">-31-</a></span></p>
<p>– Holnap lesz a napja, – mormolja magában, holnap eszem megint…
izé; hát nem elfelejtettem azt a hogy is híjjákot?</p>
<p>– <i>Odango</i> az igaz neve, ízzel-mézzel telis-tele, – rágja a
szájába az anyósa.</p>
<p>Hogy ismét el ne felejtse az <i>odango</i>t, egész úton, ahogy
ballag hazafelé, egyre-másra újrázza az <i>odango</i>t.</p>
<p>– Jaj de finom falatocska az <i>odango</i>, az <i>odango</i>, az
a mézes gömbölyűcske, az <i>odango</i>, az <i>odango</i>. Egyre
ismételgeti az úton és amint odaér egy árokhoz, neki lendíti magát,
átugrik rajta és önkénytelenül elkiáltja magát, hogy: (hopp) –
<i>dokkojsa</i>.</p>
<p>– <i>Dokkojsa</i>, <i>dokkojsa</i> – ismételgeti egyre és a
másik szó, az <i>odango</i> helyett ez ragadt oda az eszéhez.</p>
<p>Kis idő multán haza érkezik és azzal állít be a feleségéhez:</p>
<p>– Pompás étel a <i>dokkojsa</i>, ízes-mézes a <i>dokkojsa</i>;
mindennap a tányérkámon ott legyen ám a dokkojsa.</p>
<p>Elcsodálkozik az asszony és ámuló szemmel mondja:</p>
<p>– <i>Dokkojsa?</i> Izes-mézes falatocska? Soha ilyet életemben
se nem ettem, se nem láttam. Más volt tán az, nem
<i>dokkojsa</i>.</p>
<p>– Anyádnál ettem a imént, – erősítgeti az ura, – tőle tudom az
igaz nevét. Be finom egy falatocska, be mézes egy gömbölyűcske.</p>
<p>Gondolkozik az asszony, töri rajta a fejét, csak nem találja meg
a nyitját.</p>
<p>– Ej, – mondja türelmetlenül, – bolond beszéd a
<i>dokkojsá</i>d, mással járasd a bolondját. <span class=
"pagenum"><a name="Page_32" id="Page_32">-32-</a></span></p>
<p>Felpattan az ura és mérges hangon szól rá az asszonyra:</p>
<p>– Ostoba vagy, tanulatlan, gazdasszonynak nagy tudatlan. Nem
tudod az anyád főztjét, <i>dokkojsá</i>nak a mikéntjét.</p>
<p>– Bolond beszéd a <i>dokkojsád</i>, mással járasd a bolondját, –
pattog vissza a menyecske.</p>
<p>Nagyot fortyan az innyes szájú, vak dühében botot ragad és olyat
csap vele a felesége arcára, hogy öklömnyire dagadt fel tőle.</p>
<p>Odakap az asszony az arcához, felsikít és azt kiáltja oda az
urának:</p>
<p>– Szégyeld magad, embertelen, torkos haspók, telhetetlen. Nézd
az arcom milyet dagadt, <i>odango</i>nál is nagyobbat.</p>
<p>Egyet üt az ember a homlokára s egyet mosolyog a feleségére:</p>
<p>– <i>Odango</i> az igaz neve, ízzel-mézzel telis-tele, – kurjant
fel nagy boldogan s ölelgeti az asszonyát, csitítgatja nagy
haragját.</p>
<p>– Nem hiába vertelek meg, – mondja neki az ura, – rátaláltál a
szóra, ízes-mézes <i>odango</i>ra.</p>
<p>Megbékül az asszony az urával és készítgeti neki az
<i>odango</i>t, azt a finom falatocskát, azt a mézes gömbölyűcskét.
<span class="pagenum"><a name="Page_33" id=
"Page_33">-33-</a></span></p>
<div class="chapter">
<h2>Égi tündér ruhácskája.</h2>
</div>
<p>Tenger mellett egy kis házban, élt egy halász egymagában.
<i>Nippon</i> napján sütkérezett, halászgatott, evezgetett.</p>
<p>Délidő volt, delelt a nap, Napistenke tűzött aznap. Tenger
mellett egy fenyőcske, halásznak hűs pihenőcske.</p>
<p>Fenyő ága hajladozik, csodás illat illatozik, terjeng lehe,
bűvölete, illó rózsák lehellete. Néz a halász, álmélkodik, virág
sincs és illatozik, s amint a fán bámész szeme, rajta ragad
tekintete. Csilló gyöngyöt csillogtató, szivárványszínt villogtató,
fénye selyem, selyme puha, tündérkezek szőtte ruha.</p>
<p>Kapzsi halász fel a fára, foga vásik a ruhára. Megnézi,
megemelinti, habját-babját meglibbenti; madármódra két szárnyacska,
libben-lebben két oldalra, fehér-sárga pettyecskékkel, kék és piros
gömböcskékkel.</p>
<p>– Nincs különben, – szól a legény, – tündérnyomra bukkantam én.
– Égi tündér ruhácskája oda kerül a vásárra.</p>
<p>Szól a halász s kapja magát, hóna alá tündérruhát, siet vele
kunyhójába, másnap lesz majd a vásárja.</p>
<p>Halász pihen az ágyában, kincset-pénzt lát az <span class=
"pagenum"><a name="Page_34" id="Page_34">-34-</a></span> álmában s
im, egyszerre egy villanás, ajtaján kopp-kopogtatás.</p>
<p>– Ki az? – hökken fel az ember.</p>
<p>– Ó, bocsáss meg, – eseng a szó, lágyan, csengőn, esdőn hangzó,
– nyisd ki ajtód egy-két szóra.</p>
<p>Ajtó nyílik s belép rajta, nem is leány, tündér fajta. Néz a
legény csodálattal s kérdezi nagy ámulattal:</p>
<p>– Ki vagy? Honnan? Merről jöttél?</p>
<p>– Tanyám az ég, onnan jöttem, napsugárkán lelibbentem.</p>
<p>– Miért épp az én kunyhómba? – kérdi halász szívszorongva.</p>
<p>– Nálad az én tündérruhám, azt szeretném, azt akarnám.</p>
<p>Kelletlenül hallja hangját, hogy a tündér viganóját, szó nélkül
hogy visszaadja, jó vásárját odahagyja.</p>
<p>– Milyen az a tündérruha? Azt se tudom, hogy mi fajta.</p>
<p>– Hamis vagy a beszédeddel, tündérruhám te vetted el. Vízitündér
testvérkémmel, tengerlakó nénécskémmel játszadoztunk a víz mellett,
a vízmenti fenyő mellett. Míg a vízben lubickoltam, tündérruhám
lerántottam s ráaggattam egy kis fára, fenyőcskének az ágára. Te
jártál ott, te nálad van, add ide, ha irgalmad van.</p>
<p>– Nincs én nálam semmi ruhád, – mond a halász egy mogorvát.</p>
<p>– Add vissza a ruhácskámat, – könyörög a tündérlányka.</p>
<p>– Mondtam már, hogy nincsen nálam, – szól a halász bosszankodva,
a lány karját megragadja s az ajtón át kituszkolja. <span class=
"pagenum"><a name="Page_35" id="Page_35">-35-</a></span></p>
<p>Kint a lányka siránkozik, síró szava fel-felcsuklik, panaszkodik
egymagában, nagy búvában, bánatában.</p>
<p>– Mihez kezdjek ruha nélkül, nyíló virág szirma nélkül?
Tündérruhám ha nincsen meg, égi tanyám se látom meg s ha még soká
itt maradok, tündérkertbe sose jutok.</p>
<p>Halász bentről hallja hangját, fel-felcsukló zokogását s
könyörület száll szívébe.</p>
<p>– Bocsáss meg, ó, tündérecske, – szól a halász restelkedve, –
tündérruhád én megláttam, gyöngyét, selymét megkívántam s a piacra
hogyha viszem, megváltom a szegénységem. Ám megértem fájdalmadat,
szívhez szóló zokszavadat; tündér voltál, az is maradj, tündérséget
abba ne hagyj.</p>
<p>Befordul a szobájába és a ruhát, tündérruhát, tündérkének
visszaadja.</p>
<p>– Szállj, szálldogálj, kis tündérke, tündérország szép kertjébe,
– szól a halász nagy boldogan.</p>
<p>Tündérkének keze szívén, könnye csillog, gyöngyházszemén s amint
ölti ruhácskáját, bontja százszín szárnyacskáját, a halászhoz
fordul szava, áldástosztó akaratja.</p>
<p>– Kincset leltél, visszaadtad, kincs lesz érte a jutalmad.</p>
<p>Hajnal arca hasadóban, pirosló nap pirkadóban, tündérecske
szállingózik, ég és föld közt himbálózik. S amint lenéz a
mennyégből, kék felhőcskék égkékjéből, rámosolyog a halászra,
hálójára, bárkájára.</p>
<p>Áldás lett a mosolygása, kincshozó a kívánsága s idők teltén,
idők multán, nap-nap után, hét-hét után, halászlegény gazdagodik,
híre, neve gyarapodik. <span class="pagenum"><a name="Page_36" id=
"Page_36">-36-</a></span></p>
<div class="chapter">
<h2>A virágfakasztó öreg.</h2>
</div>
<p>Egy öreg ember élt valamikor valahol. Egyebe sem volt, mint egy
kutyája, de azt nagyon szerette, ám. Megszólal egy nap a kutya és
azt csaholja a gazdájának:</p>
<p>– Gazdám, vedd elő az ásódat és áss itt ezen a helyen.</p>
<p>Előveszi az öreg az ásóját és ahogy ásogat egy keveset, hát
csupa arany meg egyéb sok drágaság villan elő a földből. Épp
arrafelé járt a szomszédja, egy másik öreg ember és megleste az
öreget, hogy milyen nagy szerencse érte. Megírigyelte a sok kincset
és átsiet a szomszédjához, hogy adja oda neki a kutyáját, ha csak
egy napra is. Szívesen átengedte neki a jó öreg ember.</p>
<p>Az a másik öreg nem szenvedhette ugyan a szomszédja kutyáját, de
bezzeg a kincsre, arra ugyancsak vásott rá a foga. Kedveskedett is
a kutyának, meg-megsímogatta, meg-megcirógatta, étellel édesgette.
Neki is odacsaholja a kutya, hogy vegye elő az ásóját és ásson vagy
egy-kettőt vele. Ragadja az öreg az ásót, de csak piszok meg sár
volt, amit kiásott, nem pedig arany meg ezüst. Ugy nekidühösödött
az öreg, hogy baltát ragad és agyonüti vele a más jószágát.
<span class="pagenum"><a name="Page_37" id=
"Page_37">-37-</a></span></p>
<p>A mi öregünk eközben várja a kutyáját, várja és amikor már nem
győzte a várást, átmegy a szomszédjához, hogy mi is van a
kutyájával. Elmondja neki a másik, hogy mi történt azzal a beste
állattal. Könnyek potyogtak ki a kutya gazdája szeméből és kérdezi
a szomszédját, hogy hová tette a szegény élettelen állatot.
Odamutat az ember a szemétdombra, hogy ott fekszik ni. Veszi az
öreg a párája-kiment állatot és elföldeli egy fa alá.</p>
<p>Telik-múlik eközben az idő. Beállít egy nap az öregünk a
szomszédjához, hogy adja neki azt a fácskát, ahol a kutyája
fekszik.</p>
<p>– Elviheted, – mondja az öreg, – úgy sincs belőle nagy
hasznom.</p>
<p>Kiássa a fát az öreg, haza viszi és egy famalmocskát készít
belőle, hogy azon őrölje meg a gabonáját.</p>
<p>És íme, amint elkészült vele és megkezdi rajta az őrlést, hát
csodák csodája, liszt helyett csupa aranyat adott a gabonája.</p>
<p>Hogy, hogy nem, ezt is észrevette a kapzsi szomszéd. Odamegy
hozzá másnap és kéri a malmocskát vagy egy napra, hogy neki is
volna őrölnivalója. Megkapja a malmocskát és amint őrölgeti a
gabonáját, biz abból se arany, se ezüst nem lett, még csak liszt
se, hanem csupa sár meg piszok. Nekirúg az öreg a malomnak,
dirib-darabokra töri és a tűzbe dobja, ott hadd emésztődjék
fel.</p>
<p>Várja eközben az öregünk a malmocskát és amikor megunta a
várást, odamegy érte a szomszédjához. Hogy ráripakodott az öreg,
hisz piszkot meg sarat őröl az a malom, biz ő széttörte és tűzbe
dobta az egészet. Egyébre se volt való. <span class=
"pagenum"><a name="Page_38" id="Page_38">-38-</a></span></p>
<p>– Legalább a hamuját add vissza, – kérleli az öregünk. Felőle
viheti, mondja a másik.</p>
<p>Összeszedegeti az öreg a hamut és megy vele az erdőbe, egy
cseresnyefa alá; se levele nem volt már a fának, se virága. Veszi
az emberünk a hamut és felmászik vele a fára.</p>
<p>Épp egy <i>dájmió</i> (fejedelem) közeledett volt arra, csak úgy
rengett az út a sok harcostól meg a fényes kíséretétől.
Megpillantják a cseresznyefán az öreget és felkiáltják neki, hogy
ki az ott a fa tetején és mi keresni valója van rajta.</p>
<p>– <i>Nipponország</i> bölcse vagyok, – kiáltja az öreg a fáról,
– virágokat fakasztgatok.</p>
<p>Mondják a <i>dájmió</i>nak, hogy mit kiáltott le az öreg.</p>
<p>– No, ha tudja, hát fakasszon, – parancsoltat rá a
<i>dájmió</i>.</p>
<p>Előszedi az öreg az elégetett malmocskának a hamuját és
rászórja, szórogatja a fára.</p>
<p>Hát, ti bölcsek, csak úgy fakad a fán a sok levél, a sok virág;
csupa illat lett a környéke. Megdöbben a <i>dájmió</i> a nagy
csodán, megörvendez a <i>dájmió</i> a nagy áldáson és úgy
megajándékozza a bölcs öreget, hogy azt se tudta, hogy hová tegye a
sok kincset.</p>
<p>Egyéb se kellett ám a kapzsi szomszédnak. Szalad oda az
öregünkhöz és kér vagy egy pár maroknyit abból a csodahamuból és
siet fel vele egy másik fára, hogy bevárja a <i>dájmió</i>t meg a
fényes kíséretét. Azon a fán se volt már se virág, se levél.</p>
<p>Tovább halad eközben a <i>dájmió</i> meg a sok darabontja és
amikor a másik fa alá érnek, azon is <span class="pagenum"><a name=
"Page_39" id="Page_39">-39-</a></span> megpillantanak egy embert.
Felkiáltanak hozzá, hogy mi a keresnivalója azon a
cseresznyefán.</p>
<p>– <i>Nipponország</i> bölcse vagyok, – kiált le ő is, –
virágokat fakasztgatok.</p>
<p>– No, ha tudja, hát fakasszon – parancsoltat rá a
<i>dájmió</i>.</p>
<p>Előveszi az öreg a hamut és rászórja a fára. De biz azon se
levél nem fakadt, se virág nem virult, hanem repült a hamu és a
szemébe szóródik a <i>dájmió</i>nak meg az egész kíséretének.</p>
<p>Lefogatta a <i>dájmió</i> az öreget és úgy megfenyítette, úgy
megbüntette, hogy a mi kevés bölcsesség volt benne, azt is
elfelejtette. Ugyancsak megbűnhődött a kapzsiságáért. <span class=
"pagenum"><a name="Page_40" id="Page_40">-40-</a></span></p>
<div class="chapter">
<h2>A tigriskölyök.</h2>
</div>
<p>Egy tigriskölyök vetődött be egyszer egy községbe. Gyengécske
volt még, egy pár napos ha lehetett csak. Arra járt épp egy nőstény
kutya, meglátta és megsajnálta a csendes nyöszörgését.</p>
<p>– Ó, szegény kis árvácska, elhagyatott tigrisgyerek; vajjon hol
maradhatott el az anyjától? – szól a néne szánakozva.</p>
<p>Sír-rí a kis tigriskölyök, egyébhez se értett még.</p>
<p>– Magamhoz veszem én szegénykét, – mondja a kutyaasszony és
felkapja a hátára s viszi haza a kunyhójába.</p>
<p>Egy medve lakott volt a szomszédságban, és amint meglátta a
tigriskét a kutyáéknál, elfogta a nagy írígység.</p>
<p>– Jól járt a szomszéd, – dörmögi magában. – Kár, hogy a kutyáék
közé került, nem pedig énhozzám. Nem mindennapi a tigrisféle, nagy
ritkán, ha egy-egy mutatkozik.</p>
<p>A tigriske eközben nőtt, növekedett és idő multával az uccára is
ki-kijárogatott már. Jó dolga volt a kutyáéknál, szelíd lett és
engedelmes. A kapzsi medve azonban sehogyse tudott belenyugodni,
hogy <span class="pagenum"><a name="Page_41" id=
"Page_41">-41-</a></span> a szomszédjáé legyen a tigris. Meglesi
egyszer az uccán és így szól az állatkához.</p>
<p>– Kis tigriske, gyere hozzám, színig tele az én ládám; kapsz
játékot, szép viganót, jóllakásig ennivalót. Erős tigrisnek volnál
te az ivadéka és neked is dolgoznod kellene, hogy megnőjjön az erőd
és megjöjjön a bátorságod. Ha ott maradsz a kutyáéknál, elsatnyulsz
és elgyengülsz, sose lesz belőled igazi tigris. Dolgod is lenne
nálam, jól is tartanálak, mindenféle édességgel, csurgatottal, édes
mézzel. Tigrisnek nevelnélek, félne tőled az egész falu.</p>
<p>Elkábította a sok beszéd az apró tigriskét és odasompolyog a
medve mellé.</p>
<p>– Inkább vagyok nagy medvénél, mint azoknál a kutyáéknál, –
gondolja a tigriske és már indul is a medve után, annak a
barlangjába.</p>
<p>Ugy gondolta a lompos medve, hogy ha megszokik nála a tigris és
ha megerősödik, senki fiától se kell többé félnie. Nyugodtan
aludhatik majd a vackában.</p>
<p>Lusta volt ám a renyhe medve, sokat hevert, mindig henyélt és
nem igen törődött az állatkájával. Hát még, amikor a telet is
átaludta. El is felejtette azt a sok jót, amit a kutya nénétől
tanult; dologkerülő lett a kis tigris és egyre csak az uccákon
csatangolt. Se erőben nem növekedett, se tudásban nem gyarapodott
és kicsinynek maradt, akárcsak egy macska. Egész nap a játékon volt
az esze és vagy lepkézett vagy labdázott, vagy a réten bogarászott.
Bezzeg kerülte a bambuszerdőt, meg a hegyek zeg-zugait. A
sárkánynak még a hírétől is félt, és üvölthetett <span class=
"pagenum"><a name="Page_42" id="Page_42">-42-</a></span> őfelőle a
szélvihar, messze elkerülte, hacsak a fütyülését hallotta is.</p>
<p>Jókésőre kapott észbe a medve, hogy nem tigriskedik ám a
tigriskölyök. Eleget is ócsárolta, nap-nap után korholgatta; de ha
elnyomta az álom, megint csak nem törődött vele.</p>
<p>Felébred egy napon a medve, hát ott nyivákol a tigris, akár csak
egy macskakölyök. Rámordul nagy haragjában a medve, kapja a hátára
és cammog vele a kutyáék háza felé.</p>
<p>– Innen került hozzám, ide hozom megint vissza, – mondja és
otthagyja a kapufélfánál.</p>
<p>Összekuporodik a tigriske és csak azt várja, hogy majd csak
kijön az anyóka és vissza fogadja kölykének. Nyílik is az ajtó
nemsokára és kilép rajta a kutyanéne.</p>
<p>– Nénécském! – nyivákol a tigriske, és odafut a kutyához.</p>
<p>– Ki vagy, mit akarsz? – kérdi barátságtalanul a kutya, mintha
sose látta volna az állatkát.</p>
<p>– Én vagyok, a tigriske, akit felneveltél, – feleli
félénken.</p>
<p>– Mért jöttél? – kérdi megint a kutya. – Mi keresni valód
nálam?</p>
<p>– Elkergetett a medve, – szepegi a tigris, – megint csak hozzád
jöttem vissza, az is hozott el idáig.</p>
<p>Már rég bántotta a kutyát a kis állat nagy hálátlansága, hogy
szó nélkül ódalgott el a házából és tudni se akar többé róla.
Könyörgésre fogja a tigris a dolgot, hogy nincs, ahová lehajtsa a
fejét, engedje be a házába.</p>
<p>Mérgesen vakkant rá a kutya, hogy nem tart <span class=
"pagenum"><a name="Page_43" id="Page_43">-43-</a></span> ő naplopót
a házánál és aki egyszer elszokott a munkától, nincs abban többé
köszönet.</p>
<p>Elsomfordál a kis tigris, és mert vézna is lett a medvénél, meg
gyávácska is, még csak a közelébe se merészkedik a többi
állatféléknek. A lótól megijed, az ökörtől elszalad és úgy
megfutamította egyszer, őt a tigrist, egy kutyácska, hogy sose
került többé elő. Amilyen hirtelen volt a megjelenése, oly
hirtelenné vált az eltünése is. <span class="pagenum"><a name=
"Page_44" id="Page_44">-44-</a></span></p>
<div class="chapter">
<h2>Golyvát kapott a két öreg.</h2>
</div>
<p>Volt egyszer egy öreg ember. Jó szívén, meg a feleségén kívül
egyebe se volt, mint egy golyvája. Ott éktelenkedett neki a jobb
arca alatt. Felmegy egy nap a hegyre, hogy tűzrevalót szedegessen
össze, száraz ágat, tört galyakat. Egy zsákra valót már össze is
kapargatott és amint estefelé haza akar vele térni, hirtelenjében
nagy záporeső szakadt rá.</p>
<p>Ide-oda futkároz, hogy hol húzódhatna meg és amint jobbra is
keresgél, balra is keresgél, egy irdatlan nagy fán akad meg a
szeme. Olyan nagy odva volt ennek a fának, hogy akár egy ember is
elférhetett benne. Kapta magát és belemászik, hogy bevárja a
záporeső végét.</p>
<p>Fáradt volt már az öreg, a napi munka ugyancsak kimerítette és
alighogy elhelyezkedett az oduban, azon nyomban elnyomta az álom.
Akár reggelig is elaludt volna, ha zűr-zavaros hangok, össze-vissza
való sikongások, meg járások-kelések fel nem riasztják az álmából.
Kinéz nagy álmosan az oduból, hát a félhomályban mintha emberi meg
állati formájúakat látna. Egyre közeledik a hangjuk, egyre
hangosabb a lármájuk és amint jobban szemügyre veszi őket, hát, ó
rémület, csupa kísértet közeledik feléje. <span class=
"pagenum"><a name="Page_45" id="Page_45">-45-</a></span></p>
<div class="figcenter" style="width: 365px;"><a href=
"images/i001hq.png"><img src="images/i001.png" alt=
"Golyvát kapott a két öreg." title=
"Golyvát kapott a két öreg." /></a>
<p class="caption">Golyvát kapott a két öreg.</p>
</div>
<p><span class="pagenum"><a name="Page_46" id=
"Page_46">-46-</a></span></p>
<p>Meghúzódik az odvában és onnan meresztgeti rájuk a szemét. A fa
mellett vannak már a kísértetek és épp a közelében telepednek meg,
mintha ott volna a megszokott helyük. Hozzáfognak a lakmározáshoz,
evéshez meg iváshoz, utána meg a táncoláshoz. Olyan tempós volt az
ugrándozásuk, olyan vidám a kacagásuk, hogy az öregnek is kedve
szottyant és egyszerre csak azon veszi magát észre, hogy kinn van
az oduból, hogy illegeti magát ő is és hogy ott táncolgat a
kísértetek közt.</p>
<p>Ugy megtetszett nekik a tánca, hogy étellel-itallal, meg jóféle
borokkal kínálgatják.</p>
<p>– Engedelmet kérek, – mentegetődzik az öreg, – hogy
megzavartalak benneteket.</p>
<p>– Sose szabadkozz, – felelik a kísértetek, – hisz olyan szépen
táncolsz, hogy odáig vagyunk az ámulattól. Mi esténként
el-eljárogatunk ide és ha jót akarsz tőlünk, holnap estére is ide
várunk.</p>
<p>Megígéri az öreg, hogy másnap is ellátogat hozzájuk. Kételkednek
a szavában a kísértetek, hátha megijedt tőlök és nem mer majd a
közelükbe jönni.</p>
<p>– Okvetlen elvárunk, – mondják neki, – és hogy mindenképpen
eljőjj, elvesszük holnapig a golyvádat.</p>
<p>Azzal már ragadja is az egyik a golyváját és amire észretér az
öreg, se golyva a nyakán, se kísértet a közelében.</p>
<p>Szinte azt hitte az öreg, hogy az egész csak egy álomlátás.
Egyet dörzsöl a szemén és amint odaér kezével az arcához, hát hült
helye a golyvájának.</p>
<p>Ugy megörült a szerencséjének, hogy futvást sietett hazafelé.
Amint haza ért és megpillantja a felesége, szinte odáig lett a
csodálkozástól, hogy eltünt az ura golyvája. <span class=
"pagenum"><a name="Page_47" id="Page_47">-47-</a></span></p>
<p>Elmond neki az ura mindent, kísértetet, táncot, meg a golyva
esetjét is.</p>
<p>Híre terjed a csodának és egyébről se beszélnek a faluban, mint
az öreg ember golyvájáról.</p>
<p>Egy másik öreg is lakott volt a faluban, annak meg balfelől volt
egy golyvája. Elfogta az öreget az irígység, különben is rossz volt
a természete és gondolta magában, hogy ő is megszabadulhatna a
golyvájától.</p>
<p>Még aznap beállít az öregünkhöz és apróra megtudakol tőle
mindent. Kapja magát, még azon este elindul és odamegy a fához,
belebúvik az oduba, hogy meglesse a kísérteteket.</p>
<p>Éjszakára megérkeznek és megint hozzálátnak az evéshez, iváshoz,
meg a táncolgatáshoz. Meg-megvacogott az öreg embernek a foga, de
megemberelte magát és kilépett az odujából. Táncra perdül ő is, de
akárhogy kelleti magát, akárhogy cifrázza, mérgeseket pillant rá a
sok kísértet. Sehogyse tetszett nekik ez a mai tánca az
öregnek.</p>
<p>– Ugy látszik, hogy nincs ma inyedre a táncolás, – förmednek rá
az öregre, – többé akár el se jöjj mifelénk. Itt a golyvád vissza,
megtarthatod magadnak.</p>
<p>Azzal fogják a minapi golyvát, odadobják neki az arcához és
amire egyet fordul, egy második golyva éktelenkedik az arcán. A
kísérteteknek pedig csak a hült helyök maradt.</p>
<p>Tapogatja az öreg az arcát, hát jobbfelől is golyva, balfelől is
golyva. Búsan kullog hazafelé a falujába és aki csak megpillantja,
mindből kitör a nevethetnékemje.</p>
<p>Falu csúfjává lett az irígy öreg. <span class="pagenum"><a name=
"Page_48" id="Page_48">-48-</a></span></p>
<div class="chapter">
<h2>Hökköm törpe.</h2>
</div>
<p>Élt egyszer egy házaspár, valamikor régen, valamerre messze.
Mindenük megvolt, csak gyermek hiányzott a házban. A Mindenhatóhoz
fordultak egy nap, hogy hallgassa meg a kérésüket és hogy
teljesedjék a szívük vágya. Nem telt bele sok idő és megszületett a
várva-várt gyermek. Gyermeknek gyermek, de oly csöppség volt az
Istenadta, akárcsak a hüvelykujjam. Odavoltak a szülők a nagy
rémülettől, de biz azon már nem lehetett segíteni. <i>Hökköm
törpe</i> lett a neve, egész falu nevetsége.</p>
<p>Telik-múlik az idő, évek jönnek, évek mennek, csak nem nőtt meg
a kis törpe. Gúnyolódtak vele a szomszédok, nevetett rajta a sok
gyerek, jaj be nehezére esett szegénykének. Egyet gondol egy szép
nap, odamegy a szüleihez és azt mondja nekik, hogy ő bizony világgá
megy, hátha megtalálja a szerencséjét. Bánták is a szülei, meg nem
is.</p>
<p>– Csak egy fatányért adjatok, egy darab evőpálcikát, meg egy
tűt, – mondja a szüleinek, – más egyébre nincs szükségem.</p>
<p>– Minek az neked? – kérdik a szülei.</p>
<p>– Fatányérka lesz a hajóm, evőpálca az evezőm, acéltűből az én
lándzsám, – feleli <i>Hökköm törpe</i>. <span class=
"pagenum"><a name="Page_49" id="Page_49">-49-</a></span></p>
<p>Odaadják neki a fatányért, az evőpálcikát, meg az acéltűt és
hozzálát a készülődéshez. Elbúcsúzik a szüleitől, odamegy a
folyóhoz és ráfekteti a tányért a vízre. Aztán beleül és evezni
kezd a pálcikájával. Addig evezget a vízen, addig úszkálgat rajta,
míg egy szép nap egy nagy városhoz nem jut el. Kilép a kis
hajójából és besétál a városba, hogy szétnézzen benne.</p>
<p>Amint jár-kél az uccákon, egy nagy palota elé talál tévedni.</p>
<p>– Vajjon kié ez a nagy ház? – kérdi a járókelőktől.</p>
<p>– A <i>mikádó</i> főembere lakik benne, a <i>szajso</i>, –
felelik neki és ugyancsak megbámulják az alig egy arasznyi
legénykét.</p>
<p>Belép a törpe a kapun, odamegy a bejáró elé és kiáltja, ahogy
csak tellett tőle, hogy: engedelmet kérek, engedelmet kérek.</p>
<p>Épp a közelben volt a <i>szajso</i> és hallja a vékonyka kis
hangot. Kinyitja az ajtót, kinéz rajta, de bizony nem lát ő senki
ija-fiját. Még egyszer megszólal a a törpe, még egyszer széttekint
a <i>szajso</i> és amint lepillant a földre, meglátja az apró
emberkét.</p>
<p>– Te szóltál az imént? – kérdi a <i>szajso</i>.</p>
<p>– Tulajdon magam, – feleli a törpe.</p>
<p>– Honnan kerültél elő? – kérdi az elképedt ember.</p>
<p>– Odahagytam az otthonomat, mert nem volt benne maradásom, –
feleli <i>Hökkömke</i>. – Mindenki csak nevet rajtam, még a
szüleimnek is terhére vagyok. Engedd meg, jó uram, hogy nálad
maradhassak. Kisétű vagyok, de azért bírom a munkát. <span class=
"pagenum"><a name="Page_50" id="Page_50">-50-</a></span></p>
<p>Gondolkozóba esik a <i>szajso</i> és kis idő vártatva így
szól:</p>
<p>– Nem bánom, ha itt is maradsz, majd elleszünk veled
valahogy.</p>
<p>Szolgálatba állott a törpe és oly rendesen végezte a dolgát, úgy
el tudott ügyeskedni, hogy mindenki megszerette a házban. De még
legjobban a <i>szajso</i> leánya kedvelte meg. Mindenüvé magával
vitte, akár ha sétálni ment, akár ha a templomba.</p>
<p>Épp a templomban voltak egy szép nap reggelén és amint
visszatérőben vannak és jönnek lefelé a kőlépcsőn, egy ördög állja
el az útjokat. Ugy megrémült a leányzó, hogy el akart előle
iramodni.</p>
<p>– Nem addig a, – mondja nyugodtan a törpe, – majd végzek én
ezzel az ördöggel.</p>
<p>Már fogja is a tűjét és nekitartja az ördögnek.</p>
<p>Végignéz a törpén az ördög és elmosolyodik rajta.</p>
<p>– Hamm, bekaplak, – mondja és abban a pillanatban megragadja a
legénykét és tűstül mindenestül lenyeli.</p>
<p>Az ördög gyomrában volt már a törpe, mikor magához kezdett
térni.</p>
<p>– No várj csak – gondolta magában, – beszélsz te még másképp is.
Azzal fogja a tűlándzsát és jót szúr vele az ördög gyomrába. Nagyot
ordít nagy kínjában az ördög és rimánkodik a törpének, hogy bújjék
ki belőle.</p>
<p>– Kibúvok, – feleli bentről a legényke – ha megfogadod, hogy nem
ijeszted meg többé az embereket, meg a gazdám leányát.</p>
<p>– Sose teszem többé, – esküdözik az ördög. <span class=
"pagenum"><a name="Page_51" id="Page_51">-51-</a></span></p>
<p>– A száján át nem merek kibújni, – tünődik a törpe, – mert még
szét talál rágni.</p>
<p>E helyett az orrán át veszi az útját és amint odaér, olyan
hatalmasat tüsszent az ördög, hogy a kis <i>Hökköm</i> úgy repült
kifelé az orrából, mintha nyíllal lőtték volna ki. Az ördög pedig,
vesd el magad, úgy eliramodott, hogy a lába nyomát se lehetett
látni.</p>
<p>Talpra ugrik a kis törpe és hamarosan a leányt is meglátta, ott
ijedezett szegényke a lépcső legalján. Amint kifelé haladnak a
templomból, egy ostort pillantanak meg a földön. Felkapja a
<i>szajso</i> lánya és mondja nagy örvendve a törpének:</p>
<p>– Az ördög kezéből esett ki ez az ostor, meglásd, hogy mi
mindent cselekszünk majd meg vele.</p>
<p>Kérdi a törpe, hogy mire jó hát az az ördög ostora.</p>
<p>– Arra, – feleli a leányka, – hogy ennek az ostornak
<i>ucsideno-kodzucsi</i> a neve és szörnyű nagy az ereje. Ha a
kezembe veszem és egyszer-kétszer megsuhogtatom, beteljesedik a
kívánságom.</p>
<p>– Minden beteljesedik, amit kívánsz? – kérdi a törpe.</p>
<p>– Még pedig azonnal, – feleli a leányka. – Ha óhajtasz valamit,
csak mondd ki bátran és legott kipróbálhatjuk. No, szólj hát, mi a
kívánságod?</p>
<p>– Nem akarnék én egyebet, – mondja a törpe, – csak hogy olyan
lehessek, mint más emberfia.</p>
<p>– Igazad van, – feleli a leány, és azzal felemeli az ostort,
egyszer-kétszer megsuhogtatja és azt mondja:</p>
<p>– Nőjj meg, törpe, jó magasra, egy araszról több araszra.
<span class="pagenum"><a name="Page_52" id=
"Page_52">-52-</a></span></p>
<p>Még jóformán el se mondta a mondókáját, hát íme, nőni, növekedni
kezd a törpécske. Egy araszról két araszra, két araszról több
araszra, és amire egyet fordul, olyan egy legény lett belőle,
akárcsak egy levente. Nagy volt <i>Hökköm törpe</i> boldogsága.</p>
<p>A <i>mikádó</i> is meghallotta a nagy csodát, maga elé hívatja a
palotájába és pénzzel meg jó szóval ugyancsak bőven látja el.
Beállt a <i>mikádóhoz</i> leventének, és amilyen kicsike volt
<i>Hökköm</i> korában, olyan nagy lett a híre, meg a neve.
<span class="pagenum"><a name="Page_53" id=
"Page_53">-53-</a></span></p>
<div class="chapter">
<h2>Rizsbor-vásár.</h2>
</div>
<p>Italos volt mind a kettő, szeleburdi két bortömlő. Az egyiknek
neve <i>Gombe</i>, a másiknak pedig <i>Szanszke</i>. Elindul egy
nap az egyik, kettő közt az ügyesebbik, beállít a másikához,
ihatnékos pajtásához.</p>
<p>– <i>Uvenó</i>ban a szép parkban, cseresnyefák virágzásban.
Láttad-e már sudár fáját, fájának a virágzását?</p>
<p><i>Szanszke</i> pajtás akkor járt ott, mikor fű-fa nem virágzott
s kedve szottyan virág nézni, virágok közt elidőzni.</p>
<p>– Hát itókát honnan veszünk? Lesz-e benne vajjon részünk? –
kérdezi a pajtásától.</p>
<p>– Rizsborocskát egy akónyit, azt vásárlunk egy tömlőnyit.
Poharanként árulgatjuk, tíz <i>szen</i> pénzért osztogatjuk, –
felel <i>Gombe</i> nagy furfanggal. – Pénzünk is lesz, italunk is,
pénzünkhöz még mulatunk is.</p>
<p>Jó lesz biz az, kapnak a szón s hozzálátnak vígan, mohón.
Vesznek rizsbort egy akóval s igyekeznek sebbel-lobbal,
<i>Uvenó</i>-ba a szép parkba, cseresnyésbe virágosba.</p>
<p>Tömlő rizsbor <i>Gombe</i> hátán, úgy baktat az ország útján.
Izzadozott, fáradozott, egy korty borra megszomjazott. <span class=
"pagenum"><a name="Page_54" id="Page_54">-54-</a></span></p>
<p>– Jaj, be nagy az ihatnékom, be kívánja gyomrom, torkom, –
mondja <i>Gombe</i> a másiknak.</p>
<p>– Nem addig a, <i>Gombe</i> pajti, aki issza, megfizeti.
Poharanként árulgatjuk, tíz <i>szen</i>-pénzért osztogatjuk, –
hangzik a szó <i>Szanszke</i> ajkán.</p>
<p>– Ketten vettük a borocskát, felerészben italocskát. Tíz
<i>szen</i>-pénznek öt a fele, ötért töltsed nekem tele, – mondja
<i>Gombe</i> szomjú torka s odaadja az öt pénzét, egy pohárka
<i>szake</i> (rizs) borért.</p>
<p>Ó, be pompás, be üdítő, torkot, gyomrot felfrissítő.</p>
<p>A másikra kerül a sor, <i>Szanszke</i> hátát nyomja a bor. Izzad
ő is, fárad ő is, <i>szake</i>-borra szomjas ő is. Odaszól a
pajtásának, könnyű szerrel baktatónak:</p>
<p>– Tíz <i>szen</i>-pénznek öt a fele, ötért töltsed nekem tele –
s odaadja az öt pénzét, amit <i>Gombe</i> adott imént. Megissza a
pohárkáját, felfrissíti gyomrát, torkát.</p>
<p>Megint <i>Gombe</i> került sorra, mert a tömlő őt nyomkodja s
addig izzad, addig fárad, míg italt áhít a garat. Tíz
<i>szen</i>-pénznek öt a fele, ötért töltik neki tele s megint csak
az öt pénzecske vándorolgat zsebből zsebbe.</p>
<p>Addig járnak, addig isznak, míg a parkba el nem jutnak s lám, a
tömlő könnyebbedik, a fejük meg nehezbedik. <i>Uvenó</i>ban, a hűs
parkban, a cseresnyés árnyékában, ledőlnek egy fa tövébe s
belenéznek a tömlőbe.</p>
<p>– Egy csepp bor se maradt benne, – szól az egyik ejnyegetve.</p>
<p>– Sebaj, – mondja a restebbik, – eladtuk utolsó cseppig. Sok
pénz lehet a zsebünkben, osztozkodjunk rajta rendben. <span class=
"pagenum"><a name="Page_55" id="Page_55">-55-</a></span></p>
<p>Zsebbe nyúlnak mind a ketten, egy <i>szen</i> sincs az egyik
zsebben.</p>
<p>– A pénzecskénk, úgy-e, nálad? – kérdi egyik a másikat.</p>
<p>– Öt <i>szen</i>-pénz az egész pénzem, – mondja <i>Gombe</i>
nagy félénken s bármint keres-kutat keze, csak üresnek marad
zsebe.</p>
<p>– Érthetetlen, – szól a másik, – sandaszemű ostobábbik. – Tán
bizony elsinkófáltad, szép hasznocskánk zsebrevágtad.</p>
<p><i>Gombe</i> koma dühre fortyan, nagy mérgesen talpra
pattan:</p>
<p>– Te dugtad el, te loptad el, pénzemet te zsebelted el.</p>
<p>– Tolvaj biz a magad fajta, erre-arra, te ebadta, – toporzékol a
két pajtás. S szóra szóval, tettre tettel, hol birokkal, hol
ököllel, ütik-verik, rúgják egymást, soha ilyen két egy
pajtást.</p>
<p>Világ csúfja lett belőlük; se hitük, se becsületük. <span class=
"pagenum"><a name="Page_56" id="Page_56">-56-</a></span></p>
<div class="chapter">
<h2>A szamuráj szerencséje.</h2>
</div>
<p>Élt valamikor egy szegény szamuráj. Se szülei, se felesége, se
senkije a nagy világon. Szűkösen tengette az életét és hol volt mit
ennie, hol nem.</p>
<p>Nagyon nekibúsúlta magát egy nap és keservében betért egy
templomba, hogy kiönthesse a szíve szomorúságát.</p>
<p>– Szegény vagyok – sóhajtozik az oltár előtt, – és attól félek,
hogy előbb-utóbb elpusztít ez a nyomorúság. Tégy valami jót velem,
óh könyörületes <i>Buddha</i> és jelentsd meg az álmomban. Ki se
megyek addig a templomból, ha itt halok is meg.</p>
<p>Azzal odatérdel az oltár elé és hozzáfog az imádkozáshoz.
Tünődnek a boncok, hogy mitévők legyenek vele.</p>
<p>– Afféle ágról szakadt lehet, – gondolják magukban, – nincs
ahová lehajtsa a fejét. Csak meg ne haljon valahogy a
templomunkban, szégyenszemre kerülnénk miatta.</p>
<p>Odalépnek a <i>szamuráj</i>hoz és kérdik tőle, hogy tán valami
szent ember a mestere és hogy fogadalomból imádkozik.</p>
<p>– Nincs énnekem semmi szentem, – feleli az <span class=
"pagenum"><a name="Page_57" id="Page_57">-57-</a></span> ember, –
védelemből jöttem én ide, segedelmet várok a nyomorúságomra.</p>
<p>Eltűrik a templomukban és ételt-mit is juttatnak neki.
Éjjel-nappal imádkozik a <i>szamuráj</i>, egyre az oltár előtt
fohászkodik. Napok múlnak el, hetek múlnak el, csak várakozik az
álmára. A harmadik hét után történt, amint egyszerre csak
összeroskad a nagy fáradságtól és elnyomja az álom. Egy
hosszúszakállú öreg lép le hozzá az oltárról és ekkép szólal
meg:</p>
<p>– Még az előbbi életedben lehetett, hogy valami bűnt követtél el
és azért kellett lakolnod. Most már levezekelted a bűneidet és
segíteni akarok rajtad. Ha majd felébredsz, siess ki ebből a
templomból és indulj neki az életnek. Ami legelsőnek kerül a
kezedbe, azt ragadd meg; az hozza majd meg a szerencsédet. Jobb
lesz ezután az életed.</p>
<p>Reggelre, alig hogy felébredt, kisiet a templomból és indúl a
lépcsőkről lefelé. Hogy, hogy nem, olyan rosszul talált lépni, hogy
a kapu mellett megbotlott és legurult a lépcsőről. Amint lassanként
feltápászkodik és szétnéz, hát azt veszi észre, hogy egy szalmaszál
ragadt a markához.</p>
<p>– Ez lesz az én szerencsém, – gondolja magában és nem dobja el a
szalmát, hanem ott tartogatja a kezében.</p>
<p>Nekiindul aztán az útjának és amint megy, mendegél, egy bogárka
repdes feléje, hol az orra, hol a szája körül. Egy ágacskát szakít
le a legény a fáról és hessegeti a bogárkát. Mindhiába, egyre az
arca körül repdesget. Addig-addig, míg megunja a <i>szamuráj</i>,
megfogja a bogárkát és odaköti a szalmájához. <span class=
"pagenum"><a name="Page_58" id="Page_58">-58-</a></span></p>
<p>– Most repülj, ha tudsz, – gondolja magában a legény és
nyugodtabban folytatja az útját.</p>
<p>Egy kocsi közeledik eközben feléje, egy-két asszony ül benne,
meg egy úrigyerek-féle. A kocsi mellett egy szolga lovagolt. Ahogy
a közelébe érnek a <i>szamuráj</i>nak, megpillantja a gyerek a
bogarat, meg a szalmaszálat és nyujtogatja a kacsóit:</p>
<p>– Jaj, de kedves kis bogárka, – mondja, – add ide, hadd
játszadozzak vele.</p>
<p>Odamegy a szolga a <i>szamuráj</i>hoz és azt mondja neki, hogy a
bogárkát szeretné a kis gazdája.</p>
<p>– Isten adta nekem ezt a bogárkát meg a szalmaszálat is, –
feleli a <i>szamuráj</i>, – de ha annyira akarja az uracskád,
szívesen odaadom neki.</p>
<p>Azzal odanyujtja a gyermeknek a szalmaszálat, rajta meg a
bogaracskát. Ó, de megörült neki a kis gyermek. Rámosolyog a
<i>szamuráj</i>ra és azt mondja neki:</p>
<p>– Látom az arcodról, hogy fáradt és szomjas vagy. Vizet nem
adhatok, mert nekünk is elfogyott, hanem itt ez a narancs.</p>
<p>Azzal elővesz egy narancsot és odaadja a legénynek.</p>
<p>– Isten kegyes jóvoltából narancs lett a szalmaszálból, – ujjong
fel a <i>szamuráj</i> és fogja a narancsot, odaköti egy ágacskához,
úgy indul vele tovább.</p>
<p>Amint megint megy, mendegél, zarándokoló emberekkel találkozik.
Tikkadtak lehettek nagyon, meg szomjasak, csak úgy izzadtak a nagy
hőségben. Amint megpillantották a <i>szamuráj</i>t, odasietnek
hozzá és kérdik tőle, hol lehet errefelé ivóvizet kapni?
<span class="pagenum"><a name="Page_59" id=
"Page_59">-59-</a></span></p>
<p>– Aligha találtok ezen a környéken, – mondja nekik a legény.</p>
<p>– Pedig egy templomba igyekszik az urunk, – mondják, – és szinte
betegje a nagy szomjúságnak. Itt ül szegény a kocsijában, jártányi
ereje sincs már.</p>
<p>– Itt ez a narancsom, – mondja a legény, – szívesen odaajánlom
az uradnak. Hadd térjen tőle magához.</p>
<p>Odasietnek az emberek a kocsihoz és jelentik a gazdájuknak:</p>
<p>– Itt egy legényember a kocsid mellett, egy narancsot tartogat,
jó szívvel ajánlja fel neked.</p>
<p>– Hamar azt a narancsot, – rebegi az eltikkadt ember és amint
odaadják neki, nagy mohón utánakap, megeszi és magához tér tőle.
Boldogan lélegzett fel örömében.</p>
<p>– Ha nincs ez a narancs, – mondja aztán vídáman, – bizonyára
meghaltam volna, úgy elgyötört a nagy meleg.</p>
<p>– Hol az a legényember? – kérdi. – Legalább étellel tartsátok
jól, ha már egyebet nem adhatunk neki.</p>
<p>Odahívatja aztán a <i>szamuráj</i>t maga mellé és azt mondja
neki:</p>
<p>– Sose felejtem el a jóságodat, a haláltól mentettél meg. Meg
szeretnélek jutalmazni nagyon, de most úton vagyok, nem nyujthatok
sokat.</p>
<p>Egy selyem <i>kimonó</i>t vesz aztán elő, odaajándékozza a
<i>szamuráj</i>nak és még egyszer megköszöni a jóságát.</p>
<p>– Isten kegyes jóvoltából ruha lett a szalmaszálból,
<span class="pagenum"><a name="Page_60" id=
"Page_60">-60-</a></span> – ujjong fel a legény, és fogja a
<i>kimonó</i>t, úgy indul vele tovább.</p>
<p>Amint megint megy, mendegél, úgy reggel felé lehetett már, egy
lovas emberrel találkozik. Ugy vágtat a lován, hogy a szél is alig
éri utól. Egyszerre csak megbicsaklik a lova és összeesik, mintha
csak a páráját adta volna ki. Ott áll a lovas ló nélkül. Mihez
kezdjen már most?</p>
<p>Épp egy paraszt baktatott arrafelé, csendesen poroszkálgatott a
lován. Megállítja a lovas a parasztot, megvásárolja a lovát és
ráül. A szolgáját meg ott hagyja, hogy takarítsa el azt a párát,
hadd nyugodjék meg a földben.</p>
<p>Odamegy a <i>szamuráj</i> ehhez a szolgához és nézi a döglődő
lovat. Mintha még élet volna benne, mintha mozgatná is a fejét.
Reménykedik a legény és azt mondja a szolgának:</p>
<p>– Jó paripa lehetett valamikor, nagy kár érte.</p>
<p>– Mindenki meg akarta venni, aki csak látta, – feleli a szolga,
– de nem akart a gazdám túladni rajta. Ehol ni, most meg
agyonlovagolta a nagy hajszolással.</p>
<p>– Mit csinálsz vele? – kérdi tőle a <i>szamuráj</i>.</p>
<p>– Lenyúznám a bőrét, – feleli a szolga, – de nincs meg a hozzá
való szerszámom.</p>
<p>– Pedig milyen pompás még a bőre is, – mondja a legény. – Ha
nehezedre esik, hagyd itt nekem ezt a lovat, lenyúzom én majd a
bőrét. Nem kívánom ingyen; egy <i>kimonóm</i> van, selyem a
szövetje, odaadom érte.</p>
<p>Megörül a szolga a ruhának és ott hagyja érte a lovat. Nézi a
<i>szamuráj</i> a vonagló állatot, aztán <span class=
"pagenum"><a name="Page_61" id="Page_61">-61-</a></span>
megmosakodik, kezét-száját megöblíti és a templom felé fordul, úgy
kezd az imádkozáshoz:</p>
<p>– Segíts meg, ó, istenem, – fohászkodik, – éleszd fel a lovamat.
Ha van még pára benne, hadd keljen életre.</p>
<p>És íme, egyet mozdul a ló, kinyitja a szemeit és lassan-lassan
felerőlködik a fektéből. Nem is szállt volt ki belőle a lélek, csak
elalélt a sok hajszától.</p>
<p>– Isten kegyes jóvoltából, lovam lett a szalmaszálból, – ujjong
fel ismét a <i>szamuráj</i> és azzal fogja a lovát, leheverteti az
árnyékba, hogy kipihenje magát.</p>
<p>Másnap reggel már rápattan és ellovagol a város felé, az emberek
közé. Amint jobbra-balra forgolódik, azt veszi észre, hogy nagy a
mozgolódás egy ház körül. Emberek sietnek ki a kapuján, emberek
térnek be rajta, mintha csak útra készülődnének. Odalovagol a
<i>szamuráj</i> a kapu elé és kérdi tőlük, hogy mit lótnak-futnak,
hol ki az uccára, hol be az udvarra.</p>
<p>– Lovat keresünk a gazdánknak, – felelik neki. – Sietős az útja
nagyon, jó ló kellene alája.</p>
<p>– Itt az én paripám, – mondja a <i>szamuráj</i>, – úgy vágtat,
akár a szélvész. Odaajánlanám én, ha olyan szükségetek van rá.</p>
<p>Sietnek az emberek a gazdához, hogy a kapu előtt egy jó paripa.
Kisiet a gazda a házból és nézi a pompás lovat.</p>
<p>– Selymem most nincs, hogy azt adnék érte, – mondja a legénynek,
– de termőföldem, rizsnek valóm, azt adhatok érte bőven.</p>
<p>– Inkább a selymet akartam volna, – feleli <span class=
"pagenum"><a name="Page_62" id="Page_62">-62-</a></span> a legény,
– de nem bánom, rizsfölddel is becserélem én.</p>
<p>Veszik aztán a lovat, kipróbálják, hát úgy repül, akár a
<i>tájfun</i> szele. Örül a lovának a gazdája, még jobban a
földjének a <i>szamuráj</i> és egy-kettőre telkesgazda lett
belőle.</p>
<p>– Isten kegyes jóvoltából rizsföld lett a szalmaszálból, –
ujjong a <i>szamuráj</i> és rövidesen olyan gazdag ember lett
belőle, hogy szalmája volt szekérszámra, narancsa volt erdőszámra,
<i>kimonó</i>ja százszámra, földje, rizse mérföldszámra.
<span class="pagenum"><a name="Page_63" id=
"Page_63">-63-</a></span></p>
<div class="chapter">
<h2>Az irgalmasszívű szegény.</h2>
</div>
<p>Volt egyszer egy szegény ember, ennek meg egy házsártos,
rosszlelkű felesége. Jó szíve volt az embernek, meg irgalmas lelke,
csak a feleségétől lett volna maradása. Szőtt, font az asszony, az
ember meg mindeneskedett, de még így sem keresték meg a minden
napra valójukat. Több volt a kopp, mint a hopp.</p>
<p>Előáll egy nap az asszony, elővesz egy vég vásznat és azt mondja
az urának:</p>
<p>– Vedd ezt a vásznat, te ingyenélő, te mihaszna, és tedd pénzzé
valahogy. De nem, inkább a <i>Biva</i> tóhoz menj el, oda jár a sok
halászó ember, hátha halat-mit kaphatsz érte. De el ne prédáld a
portékámat, mert a magam keze munkája. A halakat majd rizsre
váltjuk, lesz legalább egy-két hétrevalónk.</p>
<p>Veszi az ember a vásznat és ballag vele a tó felé. Odamegy egy
halászhoz, odaajánlja neki, hogy halakat halásszon érte. Fogja a
halász a horgát, de akárhányszor próbálkozik is meg vele, csak nem
akad bele semmi. Addig-addig, míg végül egy teknősbéka kerül a
horgára. Ugy nekibosszankodik a halász, hogy agyon akarja az
állatot ütni. De megsajnálja a szegény ember és azt mondja a
halásznak: <span class="pagenum"><a name="Page_64" id=
"Page_64">-64-</a></span></p>
<p>– Sose bántsd azt az ártatlan állatot, inkább odaadom érte a
vásznat.</p>
<p>Két kézzel kapott rajta a halász és a vászon a halászé lett, a
teknősbéka meg a szegény emberé. Fogja az ember az állatkát és
mintha csak értené a beszédjét, így szólt hozzá:</p>
<p>– Mindenféle teremtménynek az ő élete a legnagyobb kincse. Ugy
tudom, hogy jó sokáig elél a magad fajtája. Én ugyan szegény ember
vagyok, de odaadtam érted a vásznat, hogy meg ne rövidülj
valahogy.</p>
<p>Fogja aztán a teknősbékát és visszaengedi a vízbe, hadd élje az
életét. Aztán megfordul és indul vissza, hazafelé.</p>
<p>– Na, te mihaszna, hoztál halat? – kérdi a felesége.</p>
<p>– Biz én nem hoztam, – feleli az ember.</p>
<p>– Hát a vászon hol van? – kérdi megint az asszony.</p>
<p>– Egy teknősbéka életét mentettem meg vele, – mondja az ember
nagy félénken.</p>
<p>Volt mit hallania a szegény embernek. Nincs az a szitokszó,
amivel ne illette volna az asszony és még ezer a szerencséje, hogy
ép bőrrel menekedhetett meg.</p>
<p>Egy-két nap múlt el azóta és hogyan történt, hogyan nem, ággyá
esett egy nap az ember, másnapra meg meghalt. Még csak meg se
siratta a felesége, még csak el se temettette, hanem felcipelte a
hegyre és otthagyta. Ott feküdt a szegény ember temetetlenül, ott
nyugodott a hegyen, akár csak álomba merült volna. Aminthogy
harmadnapra fel is ébredt és megint beléje szállt a lélek.
<span class="pagenum"><a name="Page_65" id=
"Page_65">-65-</a></span></p>
<p>Egy ember haladt épp el arrafelé és amint meglátta a támolygó
embert, odasietett hozzá és vízzel itatta meg. Uj erőre kapott a
friss víztől és elbotorkált a falujába, csak a háza táját nem merte
megközelíteni. Elámul láttára a sok ember, mert hallották volt a
dolgát és körülállják, faggatják, hogy mi is történt vele s hogyan
kelt ismét életre.</p>
<p>Elgondolkozik egy kissé az ember és mintha csak álmodta volna,
mindent elmond a falubélieknek.</p>
<p>– Mikor meghaltam, – kezdi el a mondókáját, – a sötétség szolgái
jöttek el értem. Kézen fogtak és cipeltek magukkal elfelé.
Homályosság volt mindenütt, mezőkön meg réteken haladtunk
keresztül, míg egy nagy kapu elé nem érkeztünk. Benyitottunk és
akkor azt láttam, hogy csupa megkötözött ember van az udvarában.
Megijedtem a sok sáppadt arc láttára és félénken nézegettem körül.
Egy jóképű legényke kerül aztán elém és azt mondja az alvilág
embereinek:</p>
<p>– <i>Buddha</i> áldása van ezen az emberen, ő segített meg
egyszer a szorultságomban. Jót akartam volt tenni az állati
teremtményekkel, teknősbékává lettem és a <i>Biva</i> tavába
merültem le. Ámde pórul jártam, mert egy halásznak kerültem a
horgára és ha ez az ember itt meg nem könyörül rajtam, elpusztított
volna a halász. Engedjétek el ezt az irgalmasszívűt, hadd élje az
életét továbbra is.</p>
<p>Legott elengedtek az alvilág urai. Karon fogott a legényke,
kikísért a kapun és megmutatta az útat, hogy merrefelé menjek
vissza. Épp indulóban voltam és búcsúzófélben a legénytől, amikor
egy lánykán akadt meg a szemem; szinte lemosolygott róla
<span class="pagenum"><a name="Page_66" id=
"Page_66">-66-</a></span> a jóság. Két szolga hozta őt is és épp
kötözgették a kezét.</p>
<p>– Hová való vagy te, kis lány? – kérdem szegénykétől. Sírva
fakad a leányzó és azt feleli nagy búsan:</p>
<p>– Előkelő jó ember az én apám, jólelkű az én anyám és az ő nagy
bánatukra, mégis meg kellett halnom. A sötétség útjára léptem és
most itt vagyok az alvilágban, a halál ura hatalmában.</p>
<p>Megsajnáltam a szegény lánykát és azt mondtam az én
legénykémnek:</p>
<p>– Én már úgyse vagyok olyan fiatal, rég megettem a rizsem javát.
Nem kár ezért a leánykáért, meg a fiatalságáért? Hadd adjam oda az
életemet ő neki, engedjétek szabadon. Ő helyette szívesen maradok
én itt.</p>
<p>Azt felelte rá a legényke:</p>
<p>– Irgalmas a te szíved nagyon, még a saját életedet is másnak
adnád oda. Jól van hát, hadd éljen az a lányka továbbra is, de te
se maradhatsz meg nálunk.</p>
<p>Az alvilág ura belenyugodott és szabadon bocsátott bennünket.
Könnyes szemmel hálálkodott a lányka, hogy im, visszanyerte az
életét és amikor visszatértünk a sötétségből, elköszöntünk
egymástól és ő elindult jobbra, én meg balra.</p>
<p>Ennyi volt a szegény ember mondanivalója. Megérkezett egy nap a
községébe, egy-két napig még ott maradt, harmadnapra meg útra kelt,
hogy megkeresse azt a lánykát. Vajjon csakugyan életben van-e?</p>
<p>Addig ment, addig tudakozódott, míg rátalált egy nap a községére
és rátalált a házra is, ahol azok <span class="pagenum"><a name=
"Page_67" id="Page_67">-67-</a></span> az előkelő emberek laktak.
Benyit hozzájuk és tudakozódik a lánykájuk után. Boldogan beszélik
neki a szülők, hogy ismét feltámadt a lánykájuk; pedig három napon
át volt halott.</p>
<p>– Ösmerem a dolgát, – mondja a szegény ember, – velem is ilyesmi
esett meg. De meg láttam is az alvilágban, beszélgettem is
vele.</p>
<p>Szólítják a szülei a lánykát, hogy vajjon ráismer-e ő is az
emberre. Belép a lányka a szobába és amint ránéz az emberre,
eleinte elcsodálkozik, eltünődik, aztán megragadja a kezét és ki se
fogy a hálálkodásból.</p>
<p>– Álmot láttam, szomorúat, – szólal meg a lányka, – te
vígasztaltál meg benne, te adtad vissza az életemet.</p>
<p>A szülők csodálkoznak, nem értik, hogy miről van szó és hogy
milyen álomról beszél a lánykájuk. Leülnek aztán mind a négyen,
elteázgatnak és egymásután mondja el az ember is, meg a lány is,
hogy mi minden történt velük, hogyan jutottak az alvilágba és
hogyan kerültek onnan megint vissza.</p>
<p>Egy pár lett belőlük és mind halálig boldogan éltek, irgalmas
szívvel, meg jó egészséggel. <span class="pagenum"><a name=
"Page_68" id="Page_68">-68-</a></span></p>
<div class="chapter">
<h2>Tenger alatt járó asszony.</h2>
</div>
<p>A mennyei nagy országba, <i>Csin</i>nek csodás világába került
<i>Nippon</i> virágszála, a <i>dájmió</i> leánykája. – Mielőtt
otthagyta volna a hazáját, szilvafavirágos otthonkáját,
elzarándokolt a templomába és fogadalmat tesz az oltáránál.
Ereklyéket küld majd hármat, új hazája oltáráról volt hazája
oltárának.</p>
<p>Otthon volt már <i>Csin</i>országban, ura márvány otthonában s
addig járta a templomokat, addig nézte az oltárokat, míg rábukkant
az ereklyékre.</p>
<p>Nótafa volt az egyike. Örök nóta zengett róla, örökké szólt
hangja-szava. A másika tentakő volt. Víz soha meg nem puhítja,
mégis írást ró a lapra. Harmadik egy kristálygolyó. <i>Buddha</i>
képe fénylik benne s bárki rája tekint egyet, a szent szeme
mindenkire mindenfelé visszanézett.</p>
<p>Országa egy vitézének adta át az ereklyéket, az hadd vigye
tengertúlra, <i>Nippon</i>nak egyik oltárára. Hajóra szállt egy nap
a vitéz és úgy vigyáz az ereklyékre, akár csak a szeme fényére.</p>
<p>Közeledőben voltak már a partokhoz, amikor hirtelen csak
megfordul az idő és úgy nekidagad a tenger, úgy nekiiramodik a
szélvihar, hogy csak úgy hányta-vetette a hajót. Attól remegett a
vitéz, hogy el talál sülyedni a hajó és odavész a három
<span class="pagenum"><a name="Page_69" id=
"Page_69">-69-</a></span> <span class="pagenum"><a name="Page_70"
id="Page_70"><br />
-70-</a></span> ereklye. Dühöng a hullám, tajtékot túr a habja és
veszett módra üvölt az orkán. Egyszerre csak elcsendesedik, a
hullámok kisímulnak és a szélvihar eltakarodik. Boldogan köt ki a
<i>csin</i>-vitéz és amint utána néz az ereklyéknek, helyén
zeng-bong a nótafa, helyén van a tentakő is, csak a kristályos
golyócska, sehol annak semmi nyoma. Tűvé teszik az egész hajót,
minden zúgot felkutatnak, csak nincs meg a kristálygolyó.</p>
<div class="figcenter" style="width: 367px;"><a href=
"images/i002hq.png"><img src="images/i002.png" alt=
"Tenger alatt járó asszony." title=
"Tenger alatt járó asszony." /></a>
<p class="caption">Tenger alatt járó asszony.</p>
</div>
<p>– Vihar közben veszhetett el, szél sodorta be a vízbe – mindenki
azt hajtogatja.</p>
<p>Búsan száll partra a csin-vitéz s jelenti a lány apjának, a
hatalmas <i>dájmió</i>nak, hogy csorba esett a fogadalmon, hiányzik
a legszentebbje. Megkérdezik a <i>bonc</i>okat, hogy ők vajjon mit
gondolnak:</p>
<p>– Tenger vize nagy istene, tenger alatt lakó sárkány, az rabolta
el a kincset. A vihart ő támasztotta, a szeleket ő fujtatta s mikor
ég-föld rengett-dörgött, előjött a habok közül s <i>Buddha</i>
arcát elorozta.</p>
<p>– Akár sárkány vitte volna, akár mély víz nyelte volna, meg kell
lelnünk minden áron, vagy életen, vagy halálon, – hangzik szava
<i>dájmió</i>nak.</p>
<p>Odagyűlnek aztán a tenger mellé és ahány halász, meg hajós a
környéken, mind odaparancsolják és mondják nekik kérdve-kérve, hogy
akinek nagy a mersze, bátorsága meg ereje, szálljon le a víz
mélyébe s ha megtalálja a nagy kincset, kap érte másféle
kincset.</p>
<p>Egymásután merül le a sok halász, egyre sülyed a sok búvár, üres
kézzel jön mind vissza.</p>
<p>– Meghozom én, gyenge asszony, – szólal meg egy búvárasszony s
előlép nagy szégyenkezve, hátán guggol csecsemője. <span class=
"pagenum"><a name="Page_71" id="Page_71">-71-</a></span></p>
<p>Elámulnak megannyian s csodálkozva kérdik tőle:</p>
<p>– Gyenge asszony, gyermek anyja, hogy merészkedsz ilyen útra,
amikor sok férfi-ember, lebukni is alig hogy mer.</p>
<p>Ám az asszony erősködik s váltig azzal bizonykodik, tudja ő a
tenger dolgát, érti minden csínyja-bínját. A tengerbe ha lemerül,
szent golyócska előkerül. Csakhogy van egy kívánsága, egy élete,
egy halála.</p>
<p>– Mi az, amit kívánhatnál? – kérdi tőle a <i>dájmió</i>.</p>
<p>– Ime, az én gyermekecském, testemből lett kis testecském; csak
ő érte cselekszem meg, hátha sorsát így mentem meg. Senkije a nagy
világon, ha meghalok, árván hagyom s ha élek is, mi lesz vele,
szegény asszony felneveltje. Azt kívánom: ha meghalok, legyen rajta
a gondotok, emberré megnövesszétek, <i>szamuráj</i>nak neveljétek.
Ám a golyót megtalálom s azt se bánom, hogyha mindjárt
belehalok.</p>
<p>Szól az asszony elszánt szívvel s felel neki a <i>dájmió</i>
igaz hittel:</p>
<p>– Ha a golyó kezemben lesz, kívánságod valóvá lesz.</p>
<p>Egy hosszú kötelet vesz erre elő az asszony, ráköti a derekára s
azt mondja a többi halásznak:</p>
<p>– Ha a golyó a kezemben s egyet rántok a kötélen, húzzatok fel
egy-kettőre, mély tengerből fel a földre.</p>
<p>Egy éles tőrt vesz aztán még magához, a gyermekét megöleli,
megcsókolja, a szívéhez szorongatja; egyet tekint fel az égre és
lemerül a mély vízbe.</p>
<p>Nézi a <i>dájmió</i>, nézi a sok ember a parton s úgy elszorong
a szívök, úgy megered szemök könnye. <span class="pagenum"><a name=
"Page_72" id="Page_72">-72-</a></span></p>
<p>Sülyed-merül eközben a bátor asszony s addig-addig ereszkedik,
míg a szikla meg a sok kő útját ott lenn el nem állja. Még
mélyebbre ereszkedik s egyszerre a tenger alján felragyog egy nagy
palota.</p>
<p>– Ez a sárkány palotája, – gondolja magában az asszony, – itt
lesz majd a féltett kincs is.</p>
<p>Azzal fogja magát, nagy óvatosan odakúszik a palota felé s amint
jobbra-balra szétnézeget, im, egy torony legtetején, ott csillog a
kristálygolyó. <i>Buddha</i> képe fénylik benne s amint felé tekint
egyet, a szent arc rá visszanézett. Körülötte rémes arccal, ijesztő
rút ábrázattal, krokodílus, sárkány, kígyó, el van állva minden
nyílás, minden kapu, minden ajtó.</p>
<p>– Hogy juthatnék a golyóhoz? – tanakodik a búvárasszony. –
Nélküle nincs utam vissza s életemnek úgy sincs célja, ha egyetlen
magzatkámból vitéz legényt nem nevelnek. Hegyes tőr van a
markomban, az csak majd megsegít rajtam.</p>
<p>Azzal nekigyűrkőzik az asszony, odaugrik a kapuhoz, beront
rajta, aztán fel a torony tetejére s lekapja a golyót róla. Rohan
vissza az útjára, de jaj, a sok fene állat, sárkány, kígyó,
krokodílus, nyomában a menekvőnek.</p>
<p>– Fogjuk meg a kincs rablóját, ereklyénk eltolvajlóját, –
rikoltozzák vak dühökben s fogaikat csikorgatják, szájaikat
tátogatják.</p>
<p>Szegény asszony védekezik és tőrével jobbra-balra, ahogy csak
tud, vagdalkozik. Már-már közel hozzá a sok szörnyeteg és tátott
szájjal rontanak rá, egy falásra hogy bekapják.</p>
<p>– Jaj, gyermekem, – kiáltja el magát az asszony. – Nagy hirtelen
egyet gondol s veszi tőrét az <span class="pagenum"><a name=
"Page_73" id="Page_73">-73-</a></span> éleset, beledöfi a mellébe
és a golyót, kristálygolyót odarejti vértől piros, vérben ázó mély
sebébe.</p>
<p>Sárkányéknál vízországban, tenger-isten otthonában, egytől
félnek, riadoznak, föld halottját hogyha látnak. Ahogy a sok vízi
lélek meglátja az asszony vérét, mellén meg a vérző sebét,
megijednek, meghökkennek, féltökben megtántorodnak.</p>
<p>Egérútat nyer az asszony s míg a víz sok szörnyetegje félős
szemmel, riadt arccal bámul rá a vérző testre, a hős anya
megrázkódik, összeszedi az erejét s jó nagyot ránt a kötélen.</p>
<p>Fent a sok nép csak ezt várja s húzni kezdi ahogy bírja. S amint
egyre közelebbre, nagy rémülten veszik észre, hogy a víz
megszínesedik, tenger tükre véresedik. Még gyorsabbak a kötéllel,
alig győzik lélegzettel s egyre jobban pirosodik, tenger vize
vérrel habzik. Egy utolsót húznak rajta s itt az asszony,
búvárasszony, halotthalvány orcájával, mellén vérző vérrózsával.
Kezök között rogyik össze, eszméletlen esik össze.</p>
<p>Összefutnak az emberek, <i>dájmió</i>nak hírt izennek; szegény
asszonyt gondozgatják, véres testét mosogatják.</p>
<p>Nagynehezen magához tér s úgy kínozza a fájdalma, úgy sajog a
vérző sebe, hogy alig a lélegzete. Egy utolsót ránt a kezén, ott a
keze vérző sebén, benn a golyó azt kirántja, <i>dájmió</i>nak
odanyujtja.</p>
<p>Arca egyre halaványabb, hangja hova-tovább halkabb s azt rebegi
haló hangja, azt suttogja kékes ajka:</p>
<p>– Én egyetlen gyermekemet, lelkemből lelkedzettemet, neveld
jónak, nagy vitéznek, öröméül holt anyjának, dicsőségül hazájának.
<span class="pagenum"><a name="Page_74" id=
"Page_74">-74-</a></span></p>
<div class="chapter">
<h2>A medúza és a majom.</h2>
</div>
<p>A tenger mélyének volt egykori királya, a sárkány. Feleséget
vitt egy nap a palotájába és vígan élték napjaikat, vízalatti
életöket.</p>
<p>Ágynak esett egyszer a királyné, a sárkányasszony, és tanyát
ütött a szomorúság, meg a búbánat. Sorba jött a sok javasember,
mind megnézte a beteg asszonyt, egy se segíthetett rajta. Egyre
búsabb lett a király, egyre betegebb a királyasszony.</p>
<p>Megszólal egy nap az egyik javasember és azt mondja a
királynak:</p>
<p>– Csak egy orvosságot tudok, csak attól gyógyulhat meg a
feleséged.</p>
<p>– Mondsza hamar, – kiált fel a király, – hol van az az
orvosság?</p>
<p>– Megmondhatom, – feleli a javas, – de nehéz ám hozzájutni.</p>
<p>– Te csak mondd meg, – sürgeti a király, – a többi az én
dolgom.</p>
<p>– Majom kéne elevenen, hogy a máját kivehessem, – mondja ki a
nagy szót a javas.</p>
<p>– Honnan szedjek én elő majmot? – aggodalmaskodik a király.</p>
<p>– Van egy sziget a tengeren, majmok szigetjének <span class=
"pagenum"><a name="Page_75" id="Page_75">-75-</a></span> mondják, –
beszéli a javas, – oda küldjünk el valakit, hogy fogjon vagy egyet
belőlök.</p>
<p>– Ugy ám, – mondja a király, – csakhogy a majmok a földön élnek,
az én jobbágyaim pedig mind vízben laknak.</p>
<p>Elgondolkozik, eltünődik a javas, hogy mi volna hát a
tennivaló.</p>
<p>– Most jut eszembe, – kiáltja el magát a javas, – hisz itt a
medúza, ellátja az a bajunkat. Maga mondta a minap, hogy a földre
is eljutott ő már egyszer-egyszer.</p>
<p>– Küldjétek ide, de azonnal ám, – szól a király parancsa.</p>
<p>Szaladnak a medúzáért és ihol, már hozzák is nagy sietve.</p>
<p>– Mit parancsolsz nagy uram? – kérdi alázattal a királytól.</p>
<p>– Majom kéne elevenen, hogy a máját kivehessem, – mondja neki a
király.</p>
<p>– Hol találok én majomra? – kérdezi a medúza.</p>
<p>– Van egy sziget a tengeren, majmok szigetjének mondják, –
beszéli a király; – oda küldlek el tégedet, elevenen fogj meg
egyet.</p>
<p>Értette is a szót a medúza, meg nem is, és lassú eszével így
szólal meg:</p>
<p>– Ha parancsolod, Uram, elmegyek én odáig; de gyenge erőmmel
hogy foghassak én majmot?</p>
<p>– Ne is az erőddel fogd meg, – mondja neki a király, – hanem
fortéllyal, meg szép szóval.</p>
<p>– Milyen fortéllyal, milyen szép szóval? – kíváncsiskodik a
medúza.</p>
<p>– A tengerünkről beszélj neki, meg a tenger <span class=
"pagenum"><a name="Page_76" id="Page_76">-76-</a></span> alatti
palotánkról, meg egyéb csodadolgainkról, hogy kedve szottyanjon rá,
– oktatja ki a király.</p>
<p>– De nem tud ám a majom úszni, – mondja a medúza.</p>
<p>– Ráülteted a hátadra és úgy csalogatod el idáig, –
magyarázgatják neki.</p>
<p>– Értem, – feleli a medúza, – már indulok is érte.</p>
<p>Egyre-másra még kioktatják és úgy indítják útnak. Nekilendül
aztán a csápjával és addig szeldesi a habokat, addig nyargalász a
hullámokon, míg ott van egy nap a majmok szigetje előtt. Odanéz a
földre és egy majmot pillant meg egy fán. Arrafelé úszik és
köszönti lentről a majmot, hogy be szépen süt ma a nap.</p>
<p>Elcsodálkozik a majom a medúzán és fogadja a köszöntését.</p>
<p>– Ki ija-fia vagy, merről kerültél ide? – kérdi nagy bámészkodva
a majom.</p>
<p>– A tengeralja királyának vagyok a jobbágya, – feleli, – aztán
meg medúza a nevem. Nagy híre van ám ennek a szép szigetnek még
arra mifelénk is. Hát eljöttem, hogy megnézzem és elgyönyörködjek
benne.</p>
<p>Jól esett a majomnak a szép szó és ajánlja a medúzának, hogy
körülvezeti majd rajta.</p>
<p>– Köszönöm a jóságodat, – mondja a medúza, – de már
végigúszkáltam a környékét. Egész odáig vagyok a szépségétől. Hát a
mi országunkat, a tenger fenekét láttad-e már?</p>
<p>– Biz én még a hírét se hallottam, – feleli a majom.
<span class="pagenum"><a name="Page_77" id=
"Page_77">-77-</a></span></p>
<p>– Ó, te szegény teremtés, – sajnálkozik a medúza, – akkor még
nem láttál semmit.</p>
<p>– Hát igazán oly szép az a ti országotok? – kérdi a majom.</p>
<p>– Meghiszem azt, – dicsekszik a medúza, – egyik palota a másikát
éri benne és annyi a szebbnél-szebb gyümölcse, hogy esztendőkön át
szedegetheted és mégse fogy el soha.</p>
<p>Elálmélkodik a majom és tátott szájjal hallgatja a medúza
szavait.</p>
<p>– Jaj, – szólal meg hirtelen a medúza, – sietős az útam nagyon.
Nem jönnél velem hazáig?</p>
<p>– De szívesen mennék, – feleli a majom, – ha értenék az
úszáshoz.</p>
<p>– Afelől jöhetsz, – mondja a medúza, – elviszlek én akár a
hátamon is és azon is hozlak vissza.</p>
<p>Egyet gondol a majom, rákuporodik a medúzára és vígan úsznak a
nagy tenger hátán. Fele úton lehettek már, amikor egyszerre csak
azt kérdi a medúza a majomtól:</p>
<p>– Van-e neked májad?</p>
<p>– Hogyne lenne, – feleli a majom, – hisz mindenkinek szokott az
lenni.</p>
<p>– Akkor rendben van, – mondja nyugodtan a medúza.</p>
<p>Feltűnik a majomnak a medúza szava és kérdi tőle:</p>
<p>– Mért kérdezel oly furcsákat?</p>
<p>– Csak, – válaszol egykedvűen a medúza.</p>
<p>Nem hagyja annyiba a majom és fúrja az a szó az oldalát.</p>
<p>– Mégis csak gondolnod kellett valamit, – faggatja a medúzát a
majom. <span class="pagenum"><a name="Page_78" id=
"Page_78">-78-</a></span></p>
<p>Tünődik magában az oktalan medúza, hogy már úgyis messze járnak
a szigettől, nem lehet nagy baj belőle. Meggondolja az oktondi és
kezdi beszélni a majomnak, hogy mire kellene nekik a mája.</p>
<p>Nagyot rémüldöz a majom, de nem igen segíthet már magán, mert
ott voltak a nyilt tengeren; úszni pedig sehogyse tudott szegény
feje. Előveszi a furfangosságát és sajnálkozva mondja a
medúzának:</p>
<p>– Kár, hogy a szigeten nem szóltál.</p>
<p>– Ha előre megmondom, akkor nem jöttél volna velem, – mondja a
jámbor medúza.</p>
<p>– Dehogy nem jöttem volna, – feleli a majom. – Ha előre tudom,
akkor három májat is hozhattam volna magammal. Most még azt az
egyet is otthagytam, hogy ne kelljen cipelnem az úton.</p>
<p>– Hol hagytad? – kérdi a megrémült medúza.</p>
<p>– Kényelmetlen volt, hát felaggattam a fára, – feleli a
ravaszeszű majom.</p>
<p>Most ijedt csak meg igazán a medúza.</p>
<p>– Mitévő legyek? – kezdi el a sopánkodást.</p>
<p>– Máj nélkül csak nem vihetek majmot haza.</p>
<p>– Tudod mit? – tanácsolja a majom. – Menjünk vissza a szigetre,
hozzuk el onnan a májat.</p>
<p>– Persze, persze, – bólogat a medúza, és már indulnak is vissza
és ugyancsak sietnek a majmok szigetje felé.</p>
<p>Alighogy oda érnek, leugrik a majom a medúzáról és amint egyet
iramodik, már ott is kuksol a fáján.</p>
<p>– Köszönöm pajtás, – integet le róla, – hogy megsétáltattál és
hogy hiába fárasztottalak.</p>
<p>– Ott a máj? – kérdi a medúza. <span class="pagenum"><a name=
"Page_79" id="Page_79">-79-</a></span></p>
<p>– Persze, hogy itt van, – feleli a majom, – de nem esztek ám
belőle, se te, se a királynétok.</p>
<p>– Pajtás, – rimánkodik a megszeppent medúza, – csak nem akarsz
tán bajt hozni a fejemre? Te nélküled, meg a májad nélkül hogy
indúlhatnék el innen? A királyunknak van rá szüksége.</p>
<p>– Mondd meg a királyodnak, – feleli a majom, – hogy ha majd
meghaltam, akkor tán megkaphatja a májamat. Addig nem eszik belőle
egy csípetnyit sem.</p>
<p>– Megszegted az ígéretedet, – mondja neki szemrehányóan a
medúza.</p>
<p>– Ha annyira akarod, gyere fel érte, – gúnyolódik vele a
majom.</p>
<p>Nem maradt más hátra, mint hogy máj nélkül tért vissza a medúza.
Alig várták már, hogy megérkezzék. Ahogy megpillantják az
ajtónállók, fogják és viszik egyenesen a király elé.</p>
<p>– Hol a majom, meg a mája? – kérdi nagy mohón a király.</p>
<p>Remegve kezdi el a medúza és sorra elmond mindent, ahogy
megtörtént vele.</p>
<p>– Ó, te ostoba állat, – fakad ki a király, – még a csontért is
kár a te lomha testednek. Fogjátok meg, húzzátok ki a csontjait és
kergessétek el innen, hogy a színét se lássam.</p>
<p>Ott fogják le a szolgák a király előtt, a csontjait kihúzgálják,
szemét, orrát beverik és úgy elbánnak vele, hogy belepuhul a
testje. Aztán ki a palotából és be a tenger hullámaiba.</p>
<p>Azóta sincs csontja a medúzának, se szeme többé, se orra, és
azóta oly nyálkás meg puha a teste. Egyik hullámról a másikra, úgy
éli keserves életét. <span class="pagenum"><a name="Page_80" id=
"Page_80">-80-</a></span></p>
<div class="chapter">
<h2>Az újhold és a fellegek.</h2>
</div>
<p>Ünnepet ül <i>Nippon</i> népe, Hold-ünnepet, az újholdét.
Halovány kis istenlányka, harmadnapos <i>Ujholdacska</i>, kiül az
ég peremére, fű, fa, virág örömére. Ezüsttükrét előszedi,
szemét-száját megkendőzi; égi harmat a fürdője, csillagsugár
lepedője.</p>
<p>Istenifjú <i>Esőfelhő</i> arrafelé ólálkodik s irígy szemmel
nézegeti sarlókarcsú <i>Ujholdacskát</i>, halavány a mosolygását.
Azon töri kócos fejét, hogy ha beáll az éjszaka, megzavarja az
ünnepet, megrontja az embereket.</p>
<p>Odafut a pajtásához, istenifjú <i>Szélfelhőhöz</i>, nyájas
szóval köszöntgeti, egészségét kérdezgeti.</p>
<p>– Rég nem láttalak a portámon, – fogadja a <i>szélfelhő</i>. –
Bizonyára sok a dolgod. Eső kell az embereknek, azért könyörögnek
hozzád, úgy-e, pajtás?</p>
<p>– Esőért is imádkoznak, – feleli az <i>esőfelhő</i>, – de meg az
istenifjú <i>Menydörgő</i> is egyre nógat, hogy siessek s útat neki
egyengessek. Hát te, pajtás, miben fáradsz?</p>
<p>– Vihar napja közelgőben, – feleli a <i>szélfelhő</i>.</p>
<p>– Arra még ráérsz, – mondja az <i>esőfelhő</i>, – nekem mára van
rád szükségem.</p>
<p>– Mi dolgod hát ma estére? – kérdi a <i>szélfelhő</i>.
<span class="pagenum"><a name="Page_81" id=
"Page_81">-81-</a></span></p>
<p>– Az, – feleli az <i>esőfelhő</i>, – hogy tükre előtt a
sarlócska, ünnepnapra készülődik.</p>
<p>– Az ám, – mondja a <i>szélfelhő</i>, – épp ma este kezdődik el;
lesz is lent nagy dínomdánom.</p>
<p>– Égi lakók volnánk pedig, – folytatja az <i>esőfelhő</i>, – mi
ketten is, nemcsak a hold. S odalent csak őt szeretik,
szóval-tettel becézgetik.</p>
<p>– Mit is szerethetnek rajta? – tünődik el a
<i>szélfelhő</i>.</p>
<p>– Nézz a földre, – szól az <i>esőfelhő</i> bosszankodva; –
gombát szednek, főtt gesztenyét, földi étkek édességét, mind a
holdnak örömére, <i>Ujholdacska</i> ünnepére.</p>
<p>– A mi sorsunk meg az éh-kopp, – hagyja helybe a pajtása.</p>
<p>– Hátha rajtok kifoghatnánk, – súg össze a a két szilajfi, – egy
jót mi is arathatnánk. Szálljunk le a föld színére s ami gomba,
főtt gesztenye, földi étkek édessége, áldozatok eledele,
egy-kettőre habzsoljuk fel.</p>
<p>– <i>Holdacskának</i> meg az éh-kopp, – nevet vígan a két
pajtás.</p>
<p>Igy szólnak az ünneprontók s szedik-veszik dolgaikat, hogy a
földre leszálljanak. Megindulnak a mennyégből s amint
mennek-mendegélnek, egy hegy csúcsán megpihennek. Álmélkodva
nézegetnek az emberek lakta földre; holdat lesnek odalentről,
holdfény dereng odafentről.</p>
<p>Minden háznak az ablakja, tátva-nyitva az ajtaja, tornácokon kis
asztalkák, asztalkákon kis tálacskák, tetés-tele édességgel,
gombákkal, főtt gesztenyékkel. A szobákban nemkülönben, tele tálak
<span class="pagenum"><a name="Page_82" id=
"Page_82">-82-</a></span> sorban, rendben. Ünnepére
<i>Holdacská</i>nak, áldozásul mosolyának.</p>
<p>– De csikolja az ínyemet, – sóhajtgat a <i>szélistenfi</i>.</p>
<p>– De folyatja a nyálamat, – nyögdécsel <i>esőistenfi</i>.</p>
<p>– Rontsunk neki a házaknak, házban levő asztaloknak, asztalokon
a tálaknak, tálon ínyes falatoknak.</p>
<p>– Jó lesz biz az, rontsunk rájuk, nekünk jusson falatkájuk.</p>
<p>Nekigyűrkőzik a két legény és iramodnak a hegyről lefelé.</p>
<p>– Én kezdem meg, – mondja a <i>szél</i>.</p>
<p>– Hát csak fújjad, – szól az <i>eső</i>.</p>
<p>– Rajtam a sor, – mond az eső.</p>
<p>– Hát csak csurgasd, – mondja a <i>szél</i>.</p>
<p>Lent a földön az emberek, amint a <i>Holdacskát</i> lesik s
derengését ünnepelik, megpillantják a két felhőt, a föld felé
közeledőt. Összeszednek ételeket, áldozati csemegéket, tetés-tele
tálacskákat, tállal tele asztalkákat, összehordják a tornácba,
tornácból a szobácskákba s – ablak-ajtó mind bezárul.</p>
<p>Istenifjú <i>Esőfelhő</i> esőt zúdít a házakra. Istenifjú, a
<i>Szélfelhő</i> szelet fújtat a házakra. Csapkodnak és üvöltenek,
házakat megreszkettetnek, fel-felsikolt ablak-ajtó – zárva marad
minden ajtó.</p>
<p>Dühöngenek, tajtékoznak, átkozódnak, szitkozódnak,
meg-megreccsen ablak-ajtó – zárva marad minden ajtó.</p>
<p>Addig-addig, míg dühökben, tehetetlen küzdelmükben, elfáradnak,
ellanyhulnak, égbe visszavánszorognak. Éh-koppon biz ők maradnak.
<span class="pagenum"><a name="Page_83" id=
"Page_83">-83-</a></span></p>
<p>Im, feldereng a <i>Hold</i> képe, ezüstszín a derengése, nyájas
arca mosolygása, nyitó lótusz virágzása.</p>
<p>Szél meg eső elültével, holdvilág kiderültével, minden ablak
mind kitárul, minden ajtó mind felzárul. Tornácokon kis asztalkák,
asztalkákon kis tálacskák, tetés-tele édességgel, gombákkal, főtt
gesztenyékkel.</p>
<p>Áldoznak a <i>Holdacskának</i>, harmadnapos sarlócskának.
<span class="pagenum"><a name="Page_84" id=
"Page_84">-84-</a></span></p>
<div class="chapter">
<h2>Patkány-lakzi.</h2>
</div>
<p>Egy patkánypár élt valamikor valahol. Volt egy lánymagzatjuk is;
szép, okos, szelíd és szüleinek engedelmes. Nagy is volt a híre a
patkányok közt és amikor eladó sorba került, egymásután
jelentkeztek a kérők. Mind elutasították a szülők, egyik se volt
nekik arravaló.</p>
<p>– Ahhoz adjuk a lányunkat, – mondták a szülők, – aki a legkülönb
a világon.</p>
<p>– Ki hát a legkülönb? – kérdi a patkányasszony az urától.</p>
<p>– A <i>Nap</i> meg a <i>Hold</i>, – feleli az ura.</p>
<p>– Adjuk hát a <i>Nap</i>hoz, – mondja az asszony.</p>
<p>– Az a baj a <i>Nap</i>nál, – feleli az apa, – hogy roppant nagy
a fénylő világossága. Még csak a közelébe se tudunk férkőzni.</p>
<p>– Adjuk hát a <i>Hold</i>hoz, – mondja az asszony. – Annak csak
derengő a fénye és enyhe a világossága.</p>
<p>– Igazad van, – mondja az ura, – a <i>Hold</i>nak fogom
felkínálni.</p>
<p>Felveszi másnap az ünneplőjét és beállít a <i>Hold</i>hoz.</p>
<p>– Adj Isten, – köszönti a <i>Hold</i>at, – valami mondanivalóm
volna, ha meghallgatnád. <span class="pagenum"><a name="Page_85"
id="Page_85">-85-</a></span></p>
<p>– Szívesen, – feleli a <i>Hold</i> – add elő a
mondanivalódat.</p>
<p>– Tán nem is illő a kérdésem, – mondja a patkány. – Elvennéd-e a
lányomat?</p>
<p>– A lányodat? – ütődik meg a <i>Hold</i>. – Mért nem adod egy
fajtádbelihez, egy patkányhoz.</p>
<p>– Annak nagyon is okos, nagyon is értelmes; sok mindenhez ért ám
és sok mindenfélét tud. Hozzád szeretném adni, mert te vagy a
legkülönb a világon.</p>
<p>– Értem, – feleli a <i>Hold</i>; – csakhogy van én nálamnál még
különb legény is.</p>
<p>– Ki lenne az a különb? – kérdi a patkány.</p>
<p>– Hát a <i>Felleg</i>, – feleli a <i>Hold</i>. – Mert amikor a
legjavában derengek, egyszerre csak előterem a <i>Felleg</i> és
egy-kettőre úgy eltakar, hogy minden elsötétül körülöttem.</p>
<p>Igazat ad neki a patkány. Ott hagyja a <i>Holdat</i> és odasiet
a <i>Felleg</i>hez. Köszön neki nagy alázattal és így szól
hozzá:</p>
<p>– Hallom, hogy te vagy a legkülönb legény a világon. Elvennéd-e
a lányomat.</p>
<p>– Dehogy vagyok én a legkülönb, – feleli a <i>Felleg</i>.</p>
<p>– Hát kicsoda? – kérdi a patkány.</p>
<p>– A <i>Szél</i> – mondja a <i>Felleg</i>, – mert ha az elkezd
fújni, úgy elkotródom előle, mintha kergetnének.</p>
<p>Siet a patkány a <i>Szél</i>hez és mint a legkülönb legénynek,
neki kínálja oda a lányát.</p>
<p>– Nem bátyám uram – mondja a <i>Szél</i>, – nem én vagyok a
legkülönb legény. Nagy ugyan az én erőm, jó nagyokat is tudok
fújni, de elég a <i>Fal</i> és megtörik rajta a hatalmam.
<span class="pagenum"><a name="Page_86" id=
"Page_86">-86-</a></span></p>
<p>Nagyot sóhajt a patkány, hogy a különbnél még különb is akad
mindig. Eloldalog a <i>Szél</i>től és oda igyekszik a
<i>Fal</i>hoz.</p>
<p>– Na te <i>Fal</i>, – mondja neki – náladnál tán csak nincs már
különb legény, úgy-e? Elvehetnéd a lányomat.</p>
<p>– Aligha – feleli a <i>Fal</i>, – a <i>Szél</i>lel még meg tudok
ugyan bírkózni; de van valaki, aki még én rajtam is túltesz.</p>
<p>– Ki az a valaki? – kérdezi a patkány.</p>
<p>– Ki lenne más – feleli a <i>Fal</i>, – mint a
<i>Patkány</i>.</p>
<p>– Hogy már mink patkányok lennénk a legkülönbek? – csodálkozik
el a patkány.</p>
<p>– Tik bizony – feleli a <i>Fal</i>, – mert akkor rágtok egyet
rajtam, amikor csak akarjátok és olyan lyukat fúrhattok bennem,
amilyen nektek tetszik.</p>
<p>Szinte eláll a patkány szava a nagy álmélkodástól és tétova
hangon mondja:</p>
<p>– Igazad lehet, öcsém. Megyek haza és még egyszer
meghányom-vetem a dolgot.</p>
<p>Visszalohol a patkány a családjához és alighogy benyit, már
kérdi is az anyjuk:</p>
<p>– Na hát, mit szólt a legény, a <i>Hold</i> öcsénk.</p>
<p>– Nem kellünk neki – feleli a patkány, és sorra elmondja a
vándorlását a többinél is.</p>
<p>– Mégis csak a <i>Patkány</i> a világ legkülönbje – mondja nagy
büszkén, – a lányunkat pedig csak a legkülönbhöz adhatjuk, a
fajtánkbéli patkányhoz.</p>
<p>Ugy is cselekedtek és megtalálták a boldogságukat. <span class=
"pagenum"><a name="Page_87" id="Page_87">-87-</a></span></p>
<div class="chapter">
<h2>Vak hátán világtalan.</h2>
</div>
<p>Nagy imposztor volt az egyszeri két duhaj legény. Az egyiknek
<i>Kidahacs</i>, a másiknak meg <i>Jadzsirobé</i> volt a neve.
Uton-útfélen egyre csak pajkoskodtak, mókázgatva dévajkodtak.
Együtt rótták az országútját, ha szép volt az idő, ha nem. Ifjat,
aggot, épet, bénát, lóvá tették emberfiát.</p>
<p>Épp kóborúton voltak most is, és egy nagy folyóhoz értek, a
folyónak a hídjához. Esős idő járta napok óta és le volt a híd
süppedve, nem lehetett átkelni rajta.</p>
<p>Javában tanakodtak, hogy mitévők legyenek, amikor megpillantják
a két vak embert, <i>Inojczit</i> és <i>Szarojczit</i>. Tanakodtak
ők is, mert megtudták a híd dolgát.</p>
<p>– Milyen mély lehet vajjon ez a víz? – kérdezi az egyik. – Át
lehetne-e valahogy lábolni?</p>
<p>– Mélynek nem nagyon mély, – szólal meg az egyik imposztor –
könnyen átgázolhatni rajta.</p>
<p>Nem vette a vak észre, hogy nem a pajtása beszél.</p>
<p>– De hallom ám a zúgását, erős az áradatja, – mondja a másik
vak.</p>
<p>– Csak lábat kell benne vetni, – mondja a másik imposztor,
mintha a másik vak beszélne. <span class="pagenum"><a name=
"Page_88" id="Page_88">-88-</a></span></p>
<p>Azzal előszed a földről egy követ és beledobja a vízbe. Loccsant
a víz egyet, de nem nagyon mélyet.</p>
<p>– Hallod-e, <i>Szarojczi?</i> – szól a pajtásához – itt
gázoljunk át ezen a helyen; térdig ha ér a vize. Rákapaszkodok majd
a hátadra, hogy ne mind a ketten ázzunk át.</p>
<p>– Nem addig a – feleli a másik vak. – Fogadjunk valamibe és aki
veszít, az cipeli át a másikát.</p>
<p>– Jó, hát fogadjunk – mondja <i>Inojczi</i>.</p>
<p>Az lett a játék vége, hogy <i>Szarojczi</i> vesztett és tartja
is a hátát, hogy rákapaszkodjék a társa és átláboljon vele.</p>
<p>Épp erre várt az egyik imposztor. Kapja magát <i>Jadzsirobé</i>,
felpattan a vak hátára és gázolnak a vízen, a túlsó part felé. Még
az öklével is noszogatta a vakot. <i>Szarojczi</i> persze azt
hitte, hogy <i>Inojczi</i> van a hátán. Az pedig ott állott, ott
tapogatódzott és kiáltja a társának:</p>
<p>– Hol a mennykőbe a hátad? Mért nem indulsz neki? –
<i>Szarojczi</i> már túlnan volt, onnan hallja a pajtása
szavát.</p>
<p>– Hát hol a csodában vagy? Egyszer már átcipeltelek. Minek
lódultál vissza? Tán a bolondját járatod velem? – kiáltja nagy
mérgesen a pajtása felé.</p>
<p><i>Inojczi</i> is kifogy a türelméből és dühösen válaszol
vissza:</p>
<p>– Te veszítetted el a fogadást, te tartozol az átcipeléssel.
Cserbehagytál, te gézengúz, átszöktél előlem.</p>
<p>Csak úgy toporzékolt odaát <i>Inojczi</i>.</p>
<p>– Ejnye, te lelketlenje. Hát nem a hátamon <span class=
"pagenum"><a name="Page_89" id="Page_89">-89-</a></span> cipeltelek
át? Nem visszaláboltál a vízen? Nem viszed el szárazon, csak hozzád
férkőzhessek.</p>
<p>Addig-addig veszekednek, míg enged az okosabbik és visszafelé
gázol <i>Inojczi</i>, hogy megint átvigye a pajtását. Megáll a
parton és dörmögő szájjal, szó-beszéd nélkül ott áll meg
előtte.</p>
<p>Épp erre várt a másik imposztor. Kapja magát <i>Kidahacs</i>,
felpattan a vak hátára és gázolnak a vízben a túlsó part felé.
<i>Szarojczi</i> persze megint azt hitte, hogy <i>Inojczi</i> van
ismét a hátán.</p>
<p>Még el se jutottak a partig, amikor egyszerre csak azt hallja a
másik, hogy hogyan üvöltöz feléje <i>Inojczi</i>.</p>
<p>– Mért nem mozdulsz, te gézengúz? Hát megint a bolondját akarod
velem járatni? Kerülj csak a kezem közzé.</p>
<p>Elképedve áll meg <i>Szanojczi</i>, épp térdig voltak a vízben.
A pajtása hangja odaátról, pedig a hátán is volt valaki. Azt se
tudja szegény feje, hogy mi van vele.</p>
<p>– Tán csak nem idegen van a hátamon? – villan át az eszén s
egyet gondol, egyet lendül, úgy leteremti azt a valakit a hátáról,
hogy nyakig fordul be a vízbe.</p>
<p>Hogy kalimpálódzott a vízbe csurrant <i>Kidahacs</i>.</p>
<p>– Segítség, megfúlok, – kiáltoz a megrémült ember és egyre csak
<i>Jadzsibét</i>, <i>Jadzsibét</i> ordítoz.</p>
<p>– Te ugyan megjártad, – kiáltja feléje <i>Jadzsibé</i> és készül
a vízbe, hogy kihúzza a pajtását, a másik imposztort.</p>
<p>Megneszelte <i>Inojczi</i> a szándékát és azt mondja a mellette
levőnek:</p>
<p>– Ülj a hátamra, pajtás, hogy úgy ne járj, <span class=
"pagenum"><a name="Page_90" id="Page_90">-90-</a></span> mint a
másik. Neked a szemed jó, nekem meg a lábam erős.</p>
<p>Azzal veszi <i>Jadzsibét</i> a hátára, belábol vele a vízbe és
amint odaér a közepéig, egyet gondol, egyet lendül és úgy leteremti
a hátáról azt is, hogy nyakig esett bele a vízbe. Aztán
odaigyekszik a pajtásához, a másik vakhoz és inalnak elfelé
ugyancsak.</p>
<p>Nyakig a két imposztor a vízben, alig hogy ki tudtak belőle
evickélni. Ugy átáztak, úgy átfáztak, hogy elment a kedvük az
imposztorságtól.</p>
<p>– Vak vezetett bennünket, – sóhajtozzák – mégis ők láttak
jobban. <span class="pagenum"><a name="Page_91" id=
"Page_91">-91-</a></span></p>
<div class="chapter">
<h2>Az ezerlábú szörnyeteg.</h2>
</div>
<p>Élt egyszer egy vitéz dalia, <i>Hideszato</i> volt a neve. Nagy
volt a híre-neve a nagy bátorságáért és nem egyszer történt, hogy
elverte a <i>mikádó</i> ellenségeit, hogy még hírmondónak se maradt
belőlök.</p>
<p>Utra kél egy nap a kastélyából; azt se tudta merre, azt se tudta
mire. Nyílas tegzét, íjas ívét vállra kapja és gondolja magában,
hogy majd csak akad valami csete-patéféle.</p>
<p>Amint megy-mendegél, egy hosszú-hosszú hídra vezette az útja.
Mély volt a folyó a híd alatt, közelében meg a tenger vize
kékellett elő. Már rajta volt a hídon, amikor úgy a közepe táján
egy olyan nagy kígyót pillantott meg és úgy keresztbe feküdte az
útat, hogy megkerülni se igen lehetett. Sütkérezett a napon és csak
lihegett a nagy melegtől.</p>
<p>Más emberfia már rég elfutott volna előle, de nem ám
<i>Hideszato</i>, a <i>nipponi</i> levente. Kikerülni nem lehetett,
hát fogta magát és szép nyugodtan átlépkedett rajta. Alig hogy túl
volt rajta, egyszerre csak azt látja, hogy egy törpécske guggol a
kígyó helyén. Meghajlik a törpe a dalia előtt és köszönti nagy
tisztességtudással.</p>
<p>– Ez aztán a bátorság, ez aztán a legény, – <span class=
"pagenum"><a name="Page_92" id="Page_92">-92-</a></span> mondja
neki a törpe. – Régóta várom már a jöttödet.</p>
<p>– Minek neked az én jöttöm meg az én bátorságom? – kérdi tőle a
dalia.</p>
<p>– Azt lesem mindennap – kezdi el a törpe, – hogy akad-e olyan
vitéz, aki nem ijed meg a kígyóruhámtól, hanem idemerészkedik és
megszabadít a nagy ellenségemtől. Eddigelé még az is elfutott, aki
csak messziről pillantott meg.</p>
<p>– Ki a te nagy ellenséged? – kérdi <i>Hideszato</i> a kígyóból
lett törpétől.</p>
<p>– Ki más lenne, mint az ezerlábú szörnyeteg, – feleli a törpe.
Ott a hídon túl egy nagy hegy, azon tanyázik a csúf szörnyeteg és
jó ideje már, hogy se nappalom, se éjjelem tőle.</p>
<p>Egyéb se kellett a mi hősünknek, odaszegődik a törpéhez, hogy
majd ellátja ő annak a szörnyetegnek a baját.</p>
<p>Legott nekiindulnak és viszi a törpe a házába, tenger alatt levő
kastélyába. Hát csak a szeme-szája állt el a daliának. Olyan egy
kastélya volt annak a törpe cseppségnek, hogy csupa korállal,
érckövekkel meg gyöngyszemekkel volt a fala kirakva. Hát még az a
sokféle hal, meg mindenféle víziállat, ahogy várták és fogadták a
törpét, meg a várva-várt vendégét.</p>
<p>Egy fogadószobába vezették be őket és kezdődött a nagy
lakmározás. Ó, az a sok drága étel, ó, az a sok finom ital. Javában
folyt a nagy eddegélés, a sok iddogálás, amikor egyszerre csak
olyat csattan, olyat dörren, hogy a kastély is megrengett belé. A
sok hal szolga, a sok vízi inas, ki merre látott, arrafelé futott.
<span class="pagenum"><a name="Page_93" id=
"Page_93">-93-</a></span></p>
<p>Kinéz a dalia a hegy felé, hát mintha ezer mécses villogna rajta
és mintha ezer világosság mozgolódnék előtte.</p>
<p>– Jaj, az ezerlábú szörnyeteg, – kiáltja el magát a törpe és
ijedtében úgy elfakul, mintha lélek se lenne már benne.</p>
<p>Meg se moccan a dalia, csak nézi azt a szörnyeteget. Volt is
azon néznivaló jó bőven. Vagy ezer ölnyi, talán még több is
lehetett a hossza, hogy kétszer is körülérte a nagy hegyet. Egy-egy
oldalán ezer-ezer lába volt, ahány lába, annyi hegye, éle, és ahány
hegye, éle, mind méreggel volt tele, az volt az a sok világító
mécses.</p>
<p>Egyre közeledőben a szörnyeteg, már fele útján lehetett a nagy
hegynek. Feláll nyugodtan a mi hősünk és kifelé indul a kastélyból,
hogy nekilásson a dolgának.</p>
<p>Előszedi híres íját, hegyes nyilát és ha ő nem, hát három ember
sem tudná felajzani, olyan nagy volt a súlya. Egyszerre csak célba
veszi a szörnyeteget és ráröpíti a nyílát. Párját ritkította az
ügyessége, sose tévedt még a céljával.</p>
<p>Neki a nyíl a szörnyetegnek, neki a homlokának, annak is a
kellős közepének és amint nyílegyenesen beleütődik, olyat pattan
vissza, mintha ércfalazatba csapódott volna. Csak úgy kongott a
hangja, meg süvített a szele.</p>
<p>Egy másodikkal próbálkozik meg, azon mód pattan vissza az is.
Észbe kap a lovag, hogy annak a szörnyetegnek csak ember nyála
lehet a mérge. A harmadik nyílat húzza ki a tegzéből, az utolsót, a
hegyét megnyálazza és úgy röpíti rá a szörnyetegre. <span class=
"pagenum"><a name="Page_94" id="Page_94">-94-</a></span> Ugy
átfúródott a homlokán, hogy a tarkóján ütődött ki a hegye.</p>
<p>Egyet rengett a föld, de még milyet; kettőt bömböltek a hegyek,
de még hogyan, és egyszerre aludt ki az a sok méregmécses.</p>
<p>Se nem látott többet a dalia, se nem hallott. Káprázat fogta el
és azt se tudta, hogy mi történik vele. A másik percben meg már
arra ébredt, hogy ott ül a saját kastélyában, a saját házanépe
között. Nagy tétován széttekintget és mellette a sok ajándékféle. A
törpe neve állott rajtok, mind az ő kastélyából került elő.</p>
<p>Megnézi az egyiket, hát olyan egy ércharang, hogy négy is kitelt
volna belőle. Templomába viteti a harangot, őseinek sírja mellé, az
ő nagy tiszteletükre.</p>
<p>Kard volt a második ajándék. Olyan fényes a villogása, olyan
éles a vágása, hogy jaj be sokan megemlegették még.</p>
<p>Harmadiknak egy páncél került elő. Ha magára öltötte és ellenség
közé került vele, íj meg nyíl nem fogta, kard meg kés nem
vágta.</p>
<p>Selyem meg bársony a negyedik ajándéka a törpének. Annyi ruha,
annyi köntös telt ki belőle, hogy a házanépe mind azt hordta, még
se fogyott ki belőle.</p>
<p>Egy nagy zsák volt az ötödik ajándék, tetés-tele finom rizzsel.
Mindahányan abból éltek, pálcikákkal fogyasztották, még se fogyott
ki a zsákból.</p>
<p>Jólétben töltötte az életét, bőségben folytak a napjai és akinek
csak ruha kellett, mind őnála találta meg; akinek csak étel
kellett, mind őhozzá folyamodott.</p>
<p><i>Hideszato</i> bátorsága, abból fakadt az áldása. <span class=
"pagenum"><a name="Page_95" id="Page_95">-95-</a></span></p>
<div class="chapter">
<h2>Világító János-bogár.</h2>
</div>
<p>Sötét, mély erdőben volt az egyszeri templom, egy patakocska
folydogált mellette. <i>Világító</i>nak hítták a templomot, mert a
János-bogarak istenkéje, az tanyázott volt benne.</p>
<p>Csak úgy zümmögött nyaranta a sok bogár és sorra mászkálgattak
elő, hol az aszófűből, hol a patak mellől, hogy bejuthassanak a
templomba. Ki <i>szake</i>-borral áldozott, ki <i>szen</i>-pénzzel
és világítót kaptak érte, csillogó kis fényességet. Szárnyra kelt
aztán a sok bogárka s csillogtak az esthomályban, akár egy-egy
csillagocska.</p>
<p>Múlóban volt már a tavasz, nyár eleje közeledett. Sok volt a
bogár mindenfelé, vereses a nyakacskájuk, feketés a szárnyacskájuk.
Repülni csak repülgettek, de hogy csillogjanak is, annak még nem
értették a módját. Odasereglettek a szent templomba,
<i>Világító</i> csarnokába és sorra járultak a bonc elé, hogy
áldozattal adózzanak s világítót kaphassanak.</p>
<p>Kapzsi ember volt a templom bonca. Hosszú ruha lógott rajta,
acélkova tarkította s úgy várta a Jánoskákat, áldozattal adózókat.
Isten után a bonc elé, úgy járultak színe elé. Szól az első:
<span class="pagenum"><a name="Page_96" id=
"Page_96">-96-</a></span></p>
<p>– Jó reggelt, szent bonc apóka.</p>
<p>– Este van már, ne reggelt mondj, – inti őt a templom bonca.</p>
<p>– Nekünk, János-bogaraknak, – feleli a kis bogárka – estével
kezdődik a napunk.</p>
<p>– Mi jót hoztál? – kérdi a bonc.</p>
<p>– Azért jöttem színed elé, adnál egy kis világítót.</p>
<p>– Hoztál rizsbort, hoztál <i>szen</i>-pénzt? – kérdezi a kapzsi
szent bonc.</p>
<p>– <i>Szake</i>-borom egy mérőnyi, – feleli a bogaracska.</p>
<p>– Fösvényke az áldozásod, – mondja a bonc – no de mutasd a
potrohod.</p>
<p>Megfordul a kis bogárka s odatartja a potrohát. Veszi a bonc az
acélját, megcsiholja a kováját s amint a bogárhoz tartja, máris
csillog a potroha. Huss… elrepül nagy vídáman, nézik, lesik mind
ahányan.</p>
<p>Jön egy másik János-bogár.</p>
<p>– Bonc apó, de villoghatnék…</p>
<p>– Mit áldozol istenkédnek?</p>
<p>– Tíz <i>szen</i>-pénzem a vagyonom, istenkémnek azt
áldozom.</p>
<p>– Szép kis summa, – mondja a pap – mutasd hát a potrohodat.</p>
<p>Egyet csihol acélkován s már világít a potrohán.</p>
<p>Harmadik jön két mérővel, egy negyedik öt <i>szen</i>-pénzzel;
hoznak rizsbort mérőt hetet, hoznak <i>szen</i>-pénzt tizenhetet,
acélkován egy csiholás, bogárkákon egy villogás. Röpked a sok
János-bogár, csillogva kél, villogva jár. <span class=
"pagenum"><a name="Page_97" id="Page_97">-97-</a></span></p>
<p>Egy szegény kis bogárka vetődik egy nap a templom elé. Se
rizsbora nincsen, se <i>szen</i>-pénze, még csak bejutni se tud a
bonc csarnokába. Ott álldogál a templom előtt és szomorú szívvel
nézegeti, hogy mint villog a sok társa. Sötét volt az este és mert
világítót nem kaphatott, akár csak a vak, úgy botorkálgatott
elfelé. Felemelt egy fenyőszálat, botnak vette a kezébe, úgy
bandukolt hazafelé, s amint lépked nagy vigyázva, valakibe
belébotlik.</p>
<p>– Vaksifüles, – kiált rá egy repülő kis János-bogár – kissé
jobban vigyázhatnál.</p>
<p>– János-bogár vagyok én is, – szól a megszeppent kis féreg –
nincsen fényem, világítóm, sötétségben útmutatóm.</p>
<p>– Mért nem mentél a templomba?</p>
<p>– Azért, mert én szegény vagyok, se pénzem, se
<i>szake</i>-borom, világítót nem kaphatok.</p>
<p>– Mért nincs pénzed, mért nincs borod, te együgyű koldusfajta?
Lám, én húsz <i>szen</i>-pénzt áldoztam, van is bőven világítóm,
ni, hogy villog a potrohom.</p>
<p>– Boldog bogár, – sóhajt a vak. – Ha bőven a világítód, adhatnál
tán egy csípetnyit. Csak egy cseppet, hogy láthassak, hazafelé
eljuthassak.</p>
<p>– Abból ugyan nem villogtatsz, – szól Jánoska lelketlenül. –
Világítót csak úgy kaphatsz, pénzzel-borral ha áldozhatsz. De ha
haza akarsz jutni, nyujtsd a karod, elvezetlek.</p>
<p>– Majd megtudod később, hova, – szól magában a rosszlelkű.</p>
<p>Megörült a vak bogárka s tétovázva mondogatja:</p>
<p>– Sajnálom, hogy fárasztalak, de ha utad arra vezet, fogd a
karom, hadd lépkedjek. <span class="pagenum"><a name="Page_98" id=
"Page_98">-98-</a></span></p>
<p>Megfogja a vak bogárkát s úgy vezeti árkon-bokron, patakmentén,
sziklafokon.</p>
<p>– Itt egy árok, ugorjuk át.</p>
<p>– Itt egy ember, repüljük át.</p>
<p>– Itt egy nagy híd, lépjünk rája.</p>
<p>– Jaj, be korhadt a karfája.</p>
<p>Rávezeti a vak bogárkát a hídra és egyszerre csak zsupsz…
betaszítja a tóba.</p>
<p>– Világítód hogyha nincsen, a világon helyed sincsen – szól
Jánoska lelketlenűl s illog-villog, tovább repül.</p>
<p>Jó szerencse, hogy a vaksi nem merült le a mély vízbe. Tutaj
úszott a híd alatt, arra esett a bogárka, s ahogy elvágódott rajta,
eszmélete is elhagyta.</p>
<p>Közben derengeni kezdett s amint száján betolult a hűs harmat,
magához tér a bogárka. Kinyitja két szemecskéjét s hajnal hasad az
égbolton. Kandikál a nap világa, játszadoz a sugárkája. Csak a
sötétben nem láthatott, mert a potroha nem világított.</p>
<p>Meg-meg széttekintget és amint lepillant a tutajról a vízre, hát
egy bogárka kalimpálódzik benne. Megnézi, hát biz az egy
János-bogárka volt, már-már fulladozott szegényke.</p>
<p>– Ó, szegény kis pajtásocskám, vízbe hullott bogaracskám, –
kiáltoz a tutajbéli. – Odarepül, megragadja és a vízből
kivonszolja. Szárítgatja, ápolgatja, melengeti, babusgatja s a
bogárka éledezik, új életre ébredezik.</p>
<p>Tutajbéli kis bogárka, amint társát nézegeti s jól szemügyre
amint veszi, megösmeri a bogárkát, a minapi kis Jánoskát.
<span class="pagenum"><a name="Page_99" id=
"Page_99">-99-</a></span></p>
<p>Ugy esett meg a baj vele, hogy a társát minap este, amint vízbe
bevetette, mintha misem történt volna, vígan tovább repülgetett,
szökdécselve lejtegetett. Kis leányzó jött a réten, legyezője a
kezében, s amint Jánost megpillantja, legyezőjét rácsapja. Zsupsz,
a vízben a bogárka, így esett a dolog rajta.</p>
<p>Megismerte ő is társát, tegnap esti vak bogárkát.</p>
<p>Jánoska elhalványodik, kemény szíve elfogódik, s ajka rezzen,
szeme rebben.</p>
<p>– Be szégyellem, be restellem. <span class="pagenum"><a name=
"Page_100" id="Page_100">-100-</a></span></p>
<div class="chapter">
<h2>Testemésztő kígyófűve.</h2>
</div>
<p>Nagyétű volt <i>Josivara</i>. Szerette a halféléket, habzsolta
az édességet, élt-halt töltött gombócokért, mindenféle
csemegékért.</p>
<p>Sétálni indult egy nap az erdőre, szellőztetni akarta a
potrohát, hogy még jobban bírhassa az ételt. Amint megy-mendegél az
erdei úton, egyszerre csak egy kígyót pillant meg. Épp egy nagy
békát kapott volt el és amint egy-kettőre lenyelte, úgy felduzzadt
a gyomra, hogy öklömnyire dagadt meg tőle.</p>
<p>Feszengett a teletömött kígyó és jobbra-balra pislantgatott,
mintha keresne valamit a földön. Egyszerre csak odasíklik egy
bokorhoz, lehajtja a fejét a fű közé és nyalogatni kezd benne. Ott
nőtt volt a kígyófüve, azt nyaldosta, azt ízlelte. És ime, ahogy
nyalakodik a bokrok közt, egyszerre csak lohadozni kezd a
duzzadtsága s egy-kettőre úgy elsímul, mintha sose lett volna benne
béka. Nagyot nyújtózkodik aztán a kígyó, elégülten néz szét, még a
nagyétűre is rápislog és eltűnik a bokrok közt.</p>
<p><i>Josivara</i> csak nézi, nézi, és elgondolkozik a nagy csodán.
Soha ilyet, mióta a világ.</p>
<p>– Hátha én is füvet nyalnék s a gyomromon <span class=
"pagenum"><a name="Page_101" id="Page_101">-101-</a></span>
könnyítenék, hogyha teleettem magam, – tanakodik a pocakos, s már
látja maga előtt a tele tányér gombócokat, ínyes-ízes
falatokat.</p>
<p>Odasiet ahhoz a bokorhoz ő is, kitép vagy egy marok füvet s
lohol vele visszafelé. Beállít otthon a pajtásához és azt mondja
neki:</p>
<p>– Gyerünk gyorsan csemegézni, gombóckákat nyeldegélni; versenyt
együnk, falatozzunk, ameddig csak győzi gyomrunk.</p>
<p>– Jól van, – mondja a másik falánk – vagy te győzöl vagy én
győzök, pukkadásig ám mérkőzzünk.</p>
<p>Készíttetnek ételeket, ízes-mézes gömböcskéket, ilyen
<i>dangó</i>t, olyan <i>dangó</i>t, rizzsel bélelt
<i>kibidangó</i>t. Ravaszul hunyorít a nagyétű és úgy gyűri befelé
a gombócokat, hogy húsz embernek is elég lett volna. Puffadoz a
potroha és úgy teli lett a gyomra, hogy pihenőt kellett
tartania.</p>
<p>– Heverésszünk le egy kissé, – mondja a pajtásának – aztán
megint hozzákezdhetünk.</p>
<p>Kígyófüve a kezében, bízik benne magatelten.</p>
<p>Ledől aztán a nagyétű és úgy szedi elő a füvet, hogy meg ne
lássa valahogy a pajtása; sem azt, hogy elővette, sem azt, hogy
nyalogatja. Nagy mohón lát hozzá, s addig nyalja, szopogatja,
ameddig csak szusszal bírja.</p>
<p>Várja eközben a másik, hogy kipihenje magát a nagyétű és hogy
újra hozzáláthassanak, eszem-iszom dáridónak. Várja, várja, csak
nem mozdul a pajtása. Odalép hozzá, megnoszogatja és amint ránéz a
mozdulatlanra, hát majd odalett a nagy rémülettől. <span class=
"pagenum"><a name="Page_102" id="Page_102">-102-</a></span></p>
<p>Lába kelt a nagyétűnek, nyoma sincs a nagybélűnek, csak a ruha
az maradt meg, gombócokkal az tellett meg. Feje helyén egy nagy
gombóc, s ahová csak odanézett, mindenütt a
<i>dangó</i>-gombóc.</p>
<p>Az esett meg a szegénnyel, <i>Josivara</i> bendőjével, hogy a
fűnek szörnyű mérgét, annak nyalta mérges levét. Kígyőfüve kígyónak
jó, a nedűje annak való. Ha ki más a levét nyalja, annak testét
széjjelmarja, elemészti, elsorvasztja. <span class=
"pagenum"><a name="Page_103" id="Page_103">-103-</a></span></p>
<div class="chapter">
<h2>A boszorkánypók.</h2>
</div>
<p>Volt egyszer egy félig rom helység és abban a helységben egy
félig rom templom. Az a híre volt ennek a templomnak, hogy rossz
szellemek, meg boszorkányok kísértenek benne. Aki emberfia oda
betévedt, sose látta meg többé a napot.</p>
<p>Mindig akadt egy-két <i>szamuráj</i>, meg is próbálkoztak a
kísértetekkel, de aki betette hozzájuk a lábát, sose jutott onnan
ki. Hacsak a halópora nem.</p>
<p>Egy szép napon megint megjelenik egy <i>szamuráj</i>, hogy ha
addig él is, bemegy ő abba a templomba és végére jár a
dolognak.</p>
<p>Nagy volt a híre ennek a vitéznek, de még nagyobb a
bátorságának, meg az okosságának. Odamegy a templom elé és így szól
a falubéliekhez:</p>
<p>– Ha reggelre még életben leszek, előveszem a templom dobját és
dobolok egyet-kettőt rajta. Ahogy a nap felkél, itt legyetek a
templom előtt.</p>
<p>Fogja aztán a mécsest, meggyujtja és belép vele a templomba.
Odamegy az oltár elé, ahol a <i>Buddha</i> képe volt kifaragva és
leguggol a földre, a poros kőkép alá. Semmi különöset nem látott,
semmiféle hangot nem hallott.</p>
<p>Egyszerre csak, alighogy elkondult az éjfél, egy <span class=
"pagenum"><a name="Page_104" id="Page_104">-104-</a></span>
szörnyeteg pattan eléje. Csak fél teste volt meg a kísértetnek,
mintha hosszában vágták volna ketté. Fél fejével arra fordul, fél
szemével arra tekint és elkurjantja magát, azt is csak a fél
szájával, hogy <i>hitokuszáj</i>: embert érzek.</p>
<p>Meg se moccant a <i>szamuráj</i>, úgy ült a helyén, mintha
odacövekelték volna. El is tünt az a feleszörnyeteg, mintha csak
ott se lett volna az imént.</p>
<p>Alig egy-két perc és egy másik kísértet, egy bonc (pap) féle
jelenik meg előtte. <i>Szemiszen</i> (koboz) van a kezében és olyan
csodaszépen játszik rajta, olyan csodaszépen énekel hozzá, hogy
embertől nem is telik ki az ilyesmi. Gondolta is a <i>szamuráj</i>,
hogy a fele se tréfa ennek a játéknak.</p>
<p>Nagy hirtelen talpra ugrik és kardot ragad a boncra. Ránéz a
bonc a <i>szamurájra</i> és úgy elkacagja magát, hogy a könnye is
kicsordul.</p>
<p>– Te tán azt hitted, – mondja a vitéznek – hogy én valami
boszorkánymester vagyok. Ó, szó sincs róla. Én a bonca vagyok ennek
a templomnak és ilyenkor esténként az a kötelességem, hogy játsszak
és énekeljek és hogy mulattassam a templom szellemeit. Ugy-e, hogy
szépen szól ez a <i>szemiszen?</i> Megpróbálkozhatnál vele te
is.</p>
<p>És már nyujtja is a muzsikáját a <i>szamuráj</i>nak, hogy vegye
a kezébe és játsszék egyet rajta.</p>
<p>Óvatos volt a vitéz és óvatosan nyúlt utána, de csak egyik
kezével, még pedig a ballal. A jobbikban a kardját szorongatta
volt.</p>
<p>Abban a pillanatban, ahogy hozzáért a kezével, olyan egy nagy
pókháló lett abból a <i>szemiszen</i>ből, és olyan förtelmes egy
pók abból a boncféléből, hogy egyszerre csak azon veszi magát
észre, hogy benne <span class="pagenum"><a name="Page_105" id=
"Page_105">-105-</a></span> van a rémítő nagy hálóban és csak úgy
markolássza a balkezével.</p>
<p>Lelkében a bátorsága, jobbjában a kardja. Megragadja és olyat
csap vele a bonc-pókra, hogy kibuggyan a fajzat feketénél is
feketébb vére. A háló pedig fogta és markolta és úgy
belégabalyodott a fonalaiba, hogy moccanni se tudott benne.</p>
<p>A megsebzett pók meg csak mászott kifelé, csak vánszorgott
elfelé és egyszerre csak – ime, felkelt a ragyogó nap.</p>
<p>Futva jön a sok falubéli, ki emerről, ki amarról, berontanak a
templomba és ott találják a <i>szamurájt</i>, még mindig vergődik a
hálóban. Csak üggyel-bajjal, vesződséggel, fáradsággal, hogy
kiszabadíthatták belőle.</p>
<p>Meglátják a földön a vércseppeket és nyomon kíséri a sok ember,
kifelé a templomból, befelé egy avaros kertbe, annak is egy
barlangjába. Olyan irtózatos a nyögés, olyan félelmetes az üvöltés,
ami kitör a barlangból, hogy mind hátratántorodnak tőle.</p>
<p>Csak a <i>szamuráj</i> nem ijed meg, hanem beront a barlangba és
kiirtja a pók lelkét, a boszorkány szülöttjét.</p>
<p>Meg is híresedett a neve még jobban, meg is nőtt a bátorsága még
erősebben, meg is gyarapodott az okossága még többszörösebben.
<span class="pagenum"><a name="Page_106" id=
"Page_106">-106-</a></span></p>
<div class="chapter">
<h2>Tengert apaszt, tengert dagaszt.</h2>
</div>
<p>Békességben éldegélt a két testvér, a halászgató <i>sogun-fi</i>
(királyfi) és a vadászgató <i>sogun-fi</i>. Az idősebbik a
halászásért élt-halt és úgy el tudott ügyeskedni, hogy nagy halak,
kis halak bőven akadtak a horgára.</p>
<p>A fiatalabbik meg vadászgatni járt és erdőn-hegyen a tanyája,
csak úgy hullajtotta a sok vadat.</p>
<p>Előáll egy nap a kisebbik és azt mondja a bátyjának:</p>
<p>– Cseréljük meg a mesterségünket, bátyja. Helyettem te menj
vadászni, én meg a tengerre megyek és halakkal próbálkozom meg.
Csak a zsinegedet, meg a horgodat add ide vagy egy-két napra.</p>
<p>Az idősebbiknek nem igen volt ínyére a dolog és eleinte hallani
se akart róla; de addig rimánkodott neki az öccse, míg beleunt és
azt mondta neki:</p>
<p>– Na, nem bánom hát, ha cserélünk is.</p>
<p>Veszi a kisebbik a horgot meg a zsineget, odamegy vele a
tengerre, de egy fiahal, még csak annyit se tudott fogni. Hát még
mikor a horog is odaveszett, a tengerbe találta
belepottyantani.</p>
<p>Kéri az idősebbik a horgot, mert más dolog a vadászás és megint
más a halászás; mindenki csak a maga dolgával foglalatoskodjék.
<span class="pagenum"><a name="Page_107" id=
"Page_107">-107-</a></span></p>
<div class="figcenter" style="width: 369px;"><a href=
"images/i003hq.png"><img src="images/i003.png" alt=
"Tengert apaszt, tengert dagaszt." title=
"Tengert apaszt, tengert dagaszt." /></a>
<p class="caption">Tengert apaszt, tengert dagaszt.</p>
</div>
<p><span class="pagenum"><a name="Page_108" id=
"Page_108">-108-</a></span></p>
<p>– Biz én egy halat se tudtam fogni, a horgod meg odaveszett a
tengerbe.</p>
<p>– Nekem pedig előkerítsd azt a horgot, – mordul rá a bátyja – ha
törik, ha szakad.</p>
<p>Előveszi a kisebbik a nagy kardját, apróra töri és vagy ötszáz
horgot kalapál össze belőle. Viszi a bátyjának és odaajánlja
neki:</p>
<p>– Nem kell nekem a te horgod, – kiált rá az öccsére.</p>
<p>Megint előszedi a kardját és dirib-darabjaiból vagy ezer horgot
kovácsol össze.</p>
<p>– Ezer horog azért az egyért, – mondja a bátyjának.</p>
<p>– Nekem csak a magamé kell, de meg is legyen ám, – fenyegetődzik
az idősebbik.</p>
<p>Elbúsúlja magát a kis <i>sogun-fiú</i>, odaballag a tenger
mellé, leül és keserveseket sóhajtgat.</p>
<p>Megjelenik előtte egy ember, a tengernek volt a bölcs öregje és
kérdi a legénytől:</p>
<p>– Mért sírsz-rísz oly keservesen, <i>sogun</i> ivadéka?</p>
<p>Elmondja a legény a búját-baját, hogy mint vesztette el a bátyja
horgát és hogy csak az az egy kell neki, még pedig ha törik, ha
szakad.</p>
<p>Fogja magát az emberke, a tengernek a bölcs öregje, egy csónakot
teremt valahonnan elő és beleülteti a legénykét. Aztán egyet lódít
rajta és amint a parttól elfelé, azt kiáltja utána az emberke:</p>
<p>– Egy darabig csak úszkáljatok, haladjatok; szép síma a tenger,
nem esik rajta bajotok. Addig menjetek, míg egy palotához nem
juttok, olyan a formája, akár a halpikkelyeké. A tenger uráé az a
palota, ő lakik benne meg a házanépe. Ha odaérsz a kapujához, egy
nagy <i>Kasszia</i>fát fogsz ott megpillantani, <span class=
"pagenum"><a name="Page_109" id="Page_109">-109-</a></span> alatta
meg egy kútat. Jól megjegyezd magadnak.</p>
<p>– Az lesz ott a dolgod, hogy felmászol a fára, annak is a
legtetejére és addig ülsz rajta, míg meg nem lát a tenger urának a
lánya. A többit aztán ő fogja eligazítani.</p>
<p>Szószerint cselekedett meg mindent a <i>sogun-fi</i> és ahogy
odaérkezett ahhoz a halpikkelyes vízi palotához, odasietett a
<i>Kasszia</i>fa mellé, felmászott rajta és leült egy ágra, a
legtetejére.</p>
<p><i>Gyöngyiké</i>nek hítták a tenger urának a lányát, az ő
szolgálói járnak ahhoz a kúthoz, hogy aranykorsóikat vízzel
merítsék tele. Épp most jönnek a korsócskákkal és amint odanéznek a
nagy fára, mintha napsugaras lenne a teteje. Még erősebben
odanéznek, hát meglátják rajta a legényt; szép volt az arca, annak
volt fent a ragyogása.</p>
<p>Észrevette a <i>sogun-fi</i> a lányokat és vizet kér tőlök.</p>
<p>Odasietnek a kúthoz, aranykorsóikat telemerítgetik és egy kis
aranykupácskába abba öntenek neki s úgy nyujtják oda a vizet. A
<i>sogun-fi</i> épp csak hogy a szájához érintette a kupát. Egy kis
drágakő lógott a nyakán, előveszi, a szájába teszi és beleejti az
aranykupába. A lányok aztán veszik az aranykorsókat, az
aranykupácskát, hazatérnek vele és <i>Gyöngyiké</i>nek nyujtják
oda.</p>
<p>Fogja a lányka az edényt és amint önti a kupából a vizet, kihull
a kis drágakő belőle.</p>
<p>– Volt valaki a kapu mellett, a kút közelében? – kérdi a
szolgálóitól.</p>
<p>– Egy legény ült a fa tetején, – felelik a lányok – úgy
ragyogott az arca, akár a nap sugara; még <span class=
"pagenum"><a name="Page_110" id="Page_110">-110-</a></span> az
atyádénál is különb a szépsége. Vizet kért tőlünk, mi meg adtunk
neki. De alig hogy ivott belőle, csak épp egy kövecskét ejtett a
kupába.</p>
<p>Elámult a lány a beszédjükön és kiment a palotából, hogy
megnézze azt a legényt ő is. Csak egy pillanatra lépett ki, épp
hogy ránézhetett a <i>sogun-fi</i>ra. Odasietett az apjához, a
tengerek urához és azt mondta neki:</p>
<p>– Apámuram, egy legény áll a kapunknál, a <i>Kasszia</i>fáról
nézdegél lefelé.</p>
<p>Kilép a tenger ura a palotából, hogy szemügyre vegye azt a
legényt. Felpillantott a fára és tüstént megsejtette, hogy kivel is
van dolga. Odakiáltott a legénynek, hogy szálljon le a fáról és
térjen be hozzá vendégének.</p>
<p>Leszáll a <i>sogun-fi</i> és együtt mennek be a palotába.
Mennyezetes nagy széket tesznek le eléje, tengeri állatok bőrével
bélelve, selyem kárpitokkal nyolcszorosan fedve. Azután meg nagy
lakomára terítettek és úgy jártak a legénynek a kedvében, úgy
lesték a szavait, hogy a vége az lett, hogy a felesége lett
<i>Gyöngyike</i>. Ugy éltek, mint hal a vízben, még annál is
különbül.</p>
<p>Három esztendő telt el azóta. Egy éjjel, mikor épp letelőben
volt a harmadik esztendő, hogy hogy nem, az otthonjára eszmélt a
legény és úgy elővette a vágyakozás, hogy ugyancsak sóhajtgatott az
ágyában.</p>
<p>Meghallotta a felesége a sóhajtozását és nehezére esett neki.
Mondja másnap az apjának, a tengerek urának:</p>
<p>– Mindezideig boldogok voltunk, semmise zavart meg bennünket.
Csak az éjszaka történt először, <span class="pagenum"><a name=
"Page_111" id="Page_111">-111-</a></span> hogy szomorkodott, meg
sóhajtgatott az uram. Vajjon mi lelhette szegényt, mi hirtelen
bánat érhette?</p>
<p>Megszólítja másnap a tenger ura és kérdi a vejétől, hogy mi
bántja a lelkét és hogy voltaképpen miért is jött az ő országába.
Elmondja erre a <i>sogun-fi</i>, hogy mi minden történt otthon vele
és hogy mennyire haragszik rá a bátyja, hogy a tengerbe veszett a
horga.</p>
<p>Kiadja a tengerek ura a parancsot, hogy aki hal, meg halféle
csak él a tengerben, akár kicsiny, akár nagy, akár szelíd, akár
vad, mind járuljon a színe elé. Mind megjelenik előtte és
térdet-fejet hajtanak neki.</p>
<p>– Ki talált egy halászhorgot? – kérdezi tőlük.</p>
<p>Azt feleli a sok hal:</p>
<p>– Egy <i>saj</i>-halacska él köztünk, sokat panaszkodik
mostanában, hogy a torkába akadt valami és fáj neki, ha nyel egyet.
Meg kellene nézni, hogy mi akadt a torkába.</p>
<p>Odahozzák a <i>saj</i>-halacskát, a száját felpeckelik,
belenéznek a torkába, hát ott a horog benne. Kiveszik, jól
megmossák és úgy adják oda a <i>sogun</i>-ivadéknak.</p>
<p>– Még valamit adok neked az útra, – mondja a tengerek ura – ha
mindenképpen haza akarsz nézni.</p>
<p>Két drágakövet vesz azután elő, gömbölyű volt, ragyogó, az egyik
az apasztó kő, a másik meg a dagasztó kő. Odaadja a vejének és azt
mondja neki:</p>
<p>– Menj haza az országodba és add vissza a horgot a bátyádnak. Ha
azt látod, hogy nem fogad jó szívvel és ha el akar majd hazulról
üldözni, akkor azt tedd vele, hogy ha ő domboldalon ültet rizst,
<span class="pagenum"><a name="Page_112" id=
"Page_112">-112-</a></span> akkor te meg a völgy aljában ültess, ha
pedig ő akarja a völgy alját, akkor te meg a domboldalra kerülj. A
víz folyását majd én igazítom, neki csak a kárára, neked pedig
hasznodra.</p>
<p>– Ha majd megharagszik emiatt a bátyád és el akarna pusztítani,
akkor csak ezt a két drágakövet vedd elő. Először a dagasztót
veszed a kezedbe és úgy megdagad tőle a tenger, hogy a földjét,
mindenét elárasztja a víz. Megijed majd a bátyád és rimánkodásra
fogja a dolgot. Ha meg akarsz neki bocsátani, akkor a másik követ
veszed elő, az apasztót, és legott megapad a sok víz s megmenekül a
nagy veszedelemtől. Jól megjegyezd, amit mondtam.</p>
<p>Megint kiad aztán egy parancsot és hivatja a sok
krokodílust.</p>
<p>– A földre akar a <i>sogun-fi</i> menni, – így szól hozzájuk. –
Ki viszi őt a leggyorsabban és aztán hírt is hoz róla?</p>
<p>Előáll egy krokodílus, jó nagy volt a sok nagy közt és azt
mondja a parancsolójának:</p>
<p>– Egy nap alatt odaviszem és még vissza is térek aznap.</p>
<p>– Akkor indulhattok, – mondja a tengerek ura. – Jól vigyázz,
hogy ha majd odaértek a tenger közepére, meg ne ijeszd valahogy a
<i>sogun-fi</i>t.</p>
<p>Ráültették aztán a krokodílusra és neki a tenger rengetegének.
Még aznap meg is érkeztek és amikor visszafelé készült a
krokodílus, elővette a legény a tőrét, leoldotta a derekáról és a
krokodílus nyakára kötötte. Ez az ő üzenetje a tengerentúlnak, meg
a hitvesének.</p>
<p>Első dolga aztán az volt, hogy visszaadta a megkerült horgot és
úgy viselkedett a bátyjával, ahogy <span class="pagenum"><a name=
"Page_113" id="Page_113">-113-</a></span> a tengerek ura tanácsolta
volt neki. Ha a bátyja lent ültetett rizst, ő felfelé ment a
magáéval, ha pedig felment a bátyja a rizsével, ő meg lefelé jött
az övével. A többit aztán a víz intézte el és azt a rizsföldet
öntötte el mindig, amelyik az idősebbiké volt.</p>
<p>Szegény ember is lett a bátyjából, a fiatalabbik meg egyre csak
gazdagodott. Kitört az irígység a bátyjából és nekiront egy nap a
fiatalabbiknak, hogy végez az életével. Épp hogy csak előkaphatta a
dagasztó követ és amint felfelé tartja, úgy ront elő a tenger árja,
hogy az idősebbiknek nemcsak a földje, de a teste-lelke is víz alá
kerül.</p>
<p>Aj, de megrémült a bátyja. Könyörög az öccsének és rimánkodik
neki, hogy ha egyebét nem, legalább az életét mentse meg.
Szánja-bánja a tettét és csak úgy vergődik a hullámok közt.</p>
<p>A másik követ veszi elő a fiatalabbik, az apasztót és ahogy
felfelé tartja, egyszeribe eltakarodik a sok hullám.</p>
<p>Térdre borul az idősebbik és megfogadja, esküvel is erősíti,
hogy az öccsét ismeri el urának és hogy csak az ő szavainak lesz a
megfogadója. Békességben éltek, boldog lett a sorsuk és nem sok idő
mulva <i>Gyöngyike</i> is eljött, ura örömére, vigasztalására.
<span class="pagenum"><a name="Page_114" id=
"Page_114">-114-</a></span></p>
<div class="chapter">
<h2>Csalafinta rókakölyke.</h2>
</div>
<p>Hárman laktak az egyszeri erdőben. A borz, a róka, meg az
egyetlenje, a rókakölyök. Csak ők maradtak meg benne, a többijét
mind vadászok irtották ki. Hol íjjal, meg nyíllal, hol meg
tőrbeejtéssel.</p>
<p>A szarvas, a vaddisznó, a sok nyúl, a menyétféle, meg a rengeteg
mókus egy szakadó szálig mind kipusztult belőle.</p>
<p>Amint mondám, csak a borz, meg a két róka maradt benne életben.
Beléjök is már csak hálni járt a lélek, mert a betevő falatjok se
volt meg. Dehogy is merészkedtek ki a rókalyukból, meg a
borzfészekből, féltek a vadásznak a cselétől meg a tőrvetésétől.
Azt se tudták szegények, hogy mitévők legyenek és hol keressék a
harapnivalójukat.</p>
<p>Megszólal egy éhes reggelen a borz:</p>
<p>– Kieszeltem valamit, jól ide figyeljetek a szómra. Én majd
halottnak tettetem magam, te meg, róka koma, emberré változol.
Hátadra kapsz, becipelsz a városba és egy kis pénzmagocska majd
csak csurran értem. A pénzen aztán egyet-mást összevásárolsz és ha
meglesz az ennivaló, visszasietsz vele az erdőbe. Én majd
megtalálom a módját és úgy elinalok a városból, hogy még a hült
helyemet se találják. Hozzá ne nyúljatok addig az ennivalókhoz,
<span class="pagenum"><a name="Page_115" id=
"Page_115">-115-</a></span> míg meg nem jövök. Különben velem
gyűlik meg a bajotok. Majd a rákövetkező héten tirátok kerül a sor,
akkor meg te színleled a halottat és én adok túl rajtad.</p>
<p>Kap a róka az alkalmon, legalább a csemetéje is jóllakhatik
egyszer. A borz meg leterül a földre és meg se moccan többé, akár
egy igazi halott.</p>
<p>– Te pedig, – mondja a róka a kölykének – ki nem bújsz a
lyukból, míg vissza nem jövök. Jól viseld magad, majd meglátod,
hogy milyen pompás ennivalónk lesz ma.</p>
<p>Már nyalogatta is a kölyköcske a szája szélét.</p>
<p>Fogja aztán és emberré változik el, egy favágó legénnyé.
Megragadja a borzot, két-két lábát összeköti, rápenderíti a vállára
és megy be vele a városba. Egy-kettőre vevője is akadt és jó pár
garast kapott érte.</p>
<p>Siet aztán a pénzzel a vásárra, halat vásárol, <i>tofu</i>-rizst
vásárol, egy kis édesség-félét a csemetéjének és igyekszik aztán
vissza az erdőbe, erdőbeli tanyájukba. Megint rókává vedlik át és
besiet a rókalyukba, hogy megnézze a kicsinykéjét.</p>
<p>Alig győzte már a várással, olyan éhes volt a rókácska. Szalad
az anyjához és úgy kapkod az édesség felé, mintha sose látott volna
affélét. De talán nem is látott még.</p>
<p>– Nem, nem, – csitítja az anyja – a tisztesség úgy hozza
magával, hogy bevárjuk a borzot. Majd csak hármasban lássunk hozzá,
addig csak tűrtőztesd magad.</p>
<p>Ehol siet is már a borz, csak úgy liheg a nagy futástól.</p>
<p>– Remélem, – mondja nagy gyanakodással – <span class=
"pagenum"><a name="Page_116" id="Page_116">-116-</a></span> hogy
nem nyúltatok hozzá az ételhez. Kissé sokáig tartott, míg
megugorhattam a városból. Az az ember, akinek eladtál volt, a
feleségét is odahozta, hogy megmutasson neki és hogy eldicsekedjék,
hogy milyen jó vásárt csinált velem. Többet is kérhettél volna
értem, akár a dupláját is megkaptad volna. Mikor aztán magamra
maradtam, úgy eliramodtam az udvarukból, hogy csak úgy porzott
utánam az út.</p>
<p>Leülnek aztán az ebédhez és ó, de ízlett nekik az a sok
mindenféle étel. Hát még a rókakölyöknek az édesség. A legjobb
falat mégis a borzé volt, ő nyúlt először utána és utolsónak is ő
hagyta abba.</p>
<p>Egy-két-három napig még tartott az ételben, csak eléldegéltek
belőle valahogy. Rövidesen kifogytak ám belőle és még csak
éh-koppra se maradt semmi.</p>
<p>– Most rajtad a sor, – mondja a borz a rókának – ezúttal te
kerülsz vásárra.</p>
<p>Leterül a róka a földre, a borz meg vadásszá változik, aztán a
vállára kapja a rókát, besiet vele a városba és ugyancsak jó vásárt
csinál vele.</p>
<p>Kapzsi volt ez a mi borzunk, meg falánk. Másnak semmit, magának
meg mindent, egyre azon járt az esze. Mit gondoltok, miben
mesterkedik a ravasz? Amint megkapta a pénzét a rókáért, odasúg az
ember fülébe és azt mondja neki:</p>
<p>– Csak tetteti magát ez a róka, vigyázz, hogy túl ne járjon az
eszeden és meg ne ugorjék az udvarodból.</p>
<p>– Azt csak bízd rám, – mondja az ember és már kapja is a furkós
botot és olyat kólint vele a szegény róka fejére, hogy menten
kiadta a páráját.</p>
<p>A borz meg kapta magát, összevásárolt ami csak <span class=
"pagenum"><a name="Page_117" id="Page_117">-117-</a></span> jó
falat, szalad vissza az erdőbe és nekilát az evésnek. Egy falatka
nem sok, annyit se adott a kis rókakölyöknek. Pedig hogy sírt-rítt
az anyja után, hogy rimánkodott egy kis ételmaradékért.</p>
<p>Életrevaló volt a kis róka és gondolkozóba esik szegényke. Rá is
jött a kétszer-kettőre, hogy a borzon keresse az anyját, meg minden
búját-baját. Nagynak sem volt elég nagy, erősnek sem volt elég
erős, de csalafintának eléggé az volt már.</p>
<p>Mintha mi sem történt volna vele és mintha semmiről se tudna,
odamegy egy nap a borzhoz és mintha tréfakedvében volna, azt mondja
neki:</p>
<p>– Játszhatnánk már egyet borzapó, emberekre változzunk el. Ha te
leszel az ügyesebbik és nem ismerek rád majd, akkor te leszel a
nyertes. Ha pedig te nem ismersz rám, akkor én leszek a
győztes.</p>
<p>– Nem bánom, – mondja a borz és gondolja magában, hogy majd csak
túljár annak a cseppségnek az eszén.</p>
<p>– Ha akarod, – mondja a kis róka – akár én kezdhetem meg a
játékot. Majd meglátod, hogy olyan egy csillogó-villogó ember lesz
majd belőlem, hogy szemed-szád is eláll tőle.</p>
<p>– No csak rajta, – biztatja a borz.</p>
<p>Egyet gondol aztán a kis róka és szalad egy nagy fa mögé, hogy
onnan vigyázza meg a borzot. Még csak nem is változik el, hanem
rókácskának marad meg, csalafinta huncutkának.</p>
<p>Egy híd volt a közelükben, azon szoktak volt az emberek
átjárni-kelni. Épp egy nagy sokaság tolongott rajta, sok-sok
<i>szamuráj</i>, sok gyalogszolga, középütt meg egy <i>norimono</i>
(gyaloghintó), benne <span class="pagenum"><a name="Page_118" id=
"Page_118">-118-</a></span> meg csillogó-villogó ruhájában a
<i>dájmió</i>. Kapóra jött a kis rókának a dolog.</p>
<p>A borz is lesbe állott eközben és vigyázott, hogy mivé változik
a rókácska.</p>
<p>Amint meglátja a borz a nagy sokadalmat és középütt a
<i>norimono</i>t, a <i>norimono</i>ban a csillogó-villogó
<i>dájmió</i>t, egyet villan a szeme, hogy megtalálta a rókácskát.
Senki más, csak ő ülhet abban a gyaloghintóban, gondolja
magában.</p>
<p>– Megvagy, kis róka, – kiáltja a borz – én vagyok a nyertes.</p>
<p>És csak úgy szalad a <i>dájmió</i> kocsija felé.</p>
<p>– Fogjátok meg, – kiált egyet a <i>dájmió</i> – a a fejét
csapjátok le nekem.</p>
<p>Rohan egy <i>szamuráj</i> a kardjával és olyat csap rá a borzra,
hogy a porba hullott le a feje.</p>
<p>A rókácska meg ott guggolt a fa mögött és az édesanyja jutott az
eszébe, meg a borznak a gonoszsága. Meg is bűnhődött érte
keservesen. <span class="pagenum"><a name="Page_119" id=
"Page_119">-119-</a></span></p>
<div class="chapter">
<h2>Tíz szen-pénz a halszag ára.</h2>
</div>
<p>Magánosan éldegélt az egyszeri öreg ember. Se felesége, se
gyereke, se senkije a nagy világon.</p>
<p>Egy halászcsárda volt a szomszédságában, halakat sütöttek-főztek
benne. Szerette az öreg a halfélét, élt-halt érte; de mert nem volt
hozzá való pénze, csak épp hogy a foga vásott utána, csak épp hogy
feléje ha szagolhatott. Hej, pedig be csiklandozta az orrát, be
pompás is volt az a jóféle halszag.</p>
<p>– Legalább a szagával hadd lakjak jól, – sóhajtozik a szegény
ember és vesz vagy egy-két marok rizst, szegényesen megfőzi, odaül
vele a halászcsárda elé és úgy pálcikázza befelé.</p>
<p>Egy csipet rizs, hal illatja, halízű lett a falatja.</p>
<p>Igy tett aztán nap-nap után, hétről-hétre egymásután. Ette a
rizsét hal-illattal, a levesét ikra-szaggal és ha rizsbor járta
bentről, üreset nyelt hozzá kintről.</p>
<p>Épp javába szipogatta a halszagot, amint észreveszi a dolgát a
halasgazda.</p>
<p>– Lám-lám, – mondja a rosszlelkű, irígykedő, kevéshitű – hogy
szippantja a hal szagát, a jó ízét, az illatját ez az öreg
élhetetlen, jómagával tehetetlen. Ingyen biz én a halacskát, nem
engedem az illatját. <span class="pagenum"><a name="Page_120" id=
"Page_120">-120-</a></span> Sort kerítek a dolgára, járjon csak a
más malmára.</p>
<p>Gyanutlanul tesz-vesz eközben az öreg, ismét odaoldalog a
csárdához s egy csipet rizs, hal illatja, halízű lett a falatja.
Épp jóízűen szemecskélgetett, amint odaáll eléje a gazda és így
szól hozzá:</p>
<p>– Rizs mellé a hal illatját, fogyasztgatod a zamatját; tíz
<i>szen</i>-pénz az ára neki, egy-kettőre, fizesd csak ki.</p>
<p>Nagyot néz a szegény öreg, alig hisz a két szemének. Gondolkozik
egy-két percig s mint akinek dolga rendjén, belenyúl a mély zsebébe
és egy ütött-kopott erszényt húzogat elő belőle. Kiolvassa a tíz
<i>szen</i>-pénzt, egymás mellé elrendezvést, odatartja a gazdának
s így szól hozzá ráadásnak:</p>
<p>– Nem láttam én csak a színét, aminek most kéred bérét; pénzem
te is megnézheted, színét be is zsebelheted.</p>
<p>Szólt az öreg s nyugodt fejjel odább állt a tíz
<i>szen</i>-pénzzel. <span class="pagenum"><a name="Page_121" id=
"Page_121">-121-</a></span></p>
<div class="chapter">
<h2>A csodaforrás.</h2>
</div>
<p>Volt egyszer egy legényember, favágás a mestersége. Apja, anyja
volt a mindene, azokért élt-halt, és azokért verejtékezett.
Domboldalon volt az erdő, oda járt el hasogatni, erdők fáit
döntögetni. Sokat dolgozott, sokat fáradozott, mégis csak
szegénynek maradt szegény feje. Alighogy jutott valami az
öregéknek, jóllakásig meg éppen nem tellett. Fájt is a legénynek a
szíve, hogy szükséget szenvednek az öregék; mert egy élete, egy
halála, azt is nekik szánta.</p>
<p>Mindent megvont magától és a kevésnél is kevesebbje, mégis
beérte vele. Anyja pedig jó kedvet mutatott és minden aprónak úgy
megörült, csakhogy a fia kedvét ne rontsa.</p>
<p>Bezzeg az apjuk, annak már zsémbesebb volt a természete. Morgott
a rizsleveses vacsorának, morgott a gyenge teának, hát még az egyéb
sok semminek.</p>
<p>– Hacsak egy kis <i>szake</i>-borom lenne, – szokta volt
mondogatni – hogy felmelegedhetnék tőle, jobban, mint attól a híg
teától.</p>
<p>Jött aztán a sok zokszó, hogy amikor ő fiatal volt és bírta a
sok munkát, bővében volt a szake-italnak, még a jó emberei is
kóstolgatták. Most legfeljebb csak forró vizet ha ihatik.
<span class="pagenum"><a name="Page_122" id=
"Page_122">-122-</a></span></p>
<p>Bánkódott a fia a beszéden és akár még jobban igyekezett volna,
csak meglenne a láttatja.</p>
<p>– Honnan teremtsek többet elő? – tünődik a legény. – Honnan
szedjem elő azt az itókát, a szake-rizsbort, mikor úgy szereti az
öreg szülém és amikor úgy megszolgálna az egészségének.</p>
<p>Épp javában törte a fejét és ahogy hasogatja a dombon a fákat,
egyszerre csak mintha víz csobogna a közelében. Eddigelé is erre
tett-vett, itt döntögette a fákat, vízfélének sose látta a nyomát.
Pedig ime, hogy hallatszik a bugyogása. Ámuldoz a legény és amint a
hang után indul, és mentül jobban közeledik hozzá, annál jobban
bugyog, annál erősebben csobog.</p>
<p>Szétnéz, hát nem egy forrás csillog elő? Vize tiszta, mint a
kristály; színe csillog, mint az ezüst, föléje hajlik, utána nyúl
és tenyerével merít benne, tenyeréből hörpint egyet. Csak hogy el
nem dűl nagy ámultában. Forrás vize <i>szake</i>-ital, testüdítő,
felfrissítő.</p>
<p>Övén lóg a kobakja, leoldja és telemeríti csodaforrásvíznek
csodaitalával. Ugy siet vele haza, ahogy csak a lábától tellett, és
úgy örül a lelke, hogy mit szól majd az öreg szüle. Egyet hörpint
belőle az öreg, kettőt hörpint belőle az öreg; hol a fiát nézi, hol
az italt nézi; be nagy az öröme, hát a boldogsága.</p>
<p>Egy szomszéd toppant be hozzájuk, hadd örüljön az is,
megkínálják borral és elmondják neki a csodaital titkát.
Házról-házra szalad a jó hír és ahány embere a falunak, mind az
öregékhez siet; amíg tart az italban, minddel kóstoltatják. De im,
hogy kiürült a kobak, hát csak beleszagolgatnak és nagyokat néznek
egymásra.</p>
<p>Korán kél másnap a favágó és siet az erdőre, <span class=
"pagenum"><a name="Page_123" id="Page_123">-123-</a></span> hogy
friss erővel lásson a munkához. Kobakot is visz magával, kissé
nagyobbacskát, hogy meglegyen majd estére a nagy öröm. Odaér az
erdőbe és amint közelében a forrásnak, hát uramfia, ott sürgölődik
egy pár falubéli. Kinek veder a kezében, kinek korsó, kinek meg
kancsó, hogy majd ők is merítenek abból a forrásból.</p>
<p>Suttyomban jött a legelső, suttyomban a második is, utána meg a
harmadik, és külön-külön mind azt hitte, hogy túljárt a többinek az
eszén. Bosszankodott is az első, amint meglátott egy másodikat és
bosszankodott a kettő, amikor egy harmadikat pillantottak meg és
külön-külön is bosszankodott valamennyi, de meg restelkedtek is egy
kissé.</p>
<p>Jót nevetett magában a favágó és félrehúzódott tőlök, hogy ne
kelljen őelőtte restelkedniök.</p>
<p>Jócskán lehettek már együtt, majdnem a java falu, amikor
elmosolyogja magát az egyik, hogy sose restelkedjenek most már
egymás előtt. El is nevette magát valamennyi.</p>
<p>– Azért jöttünk, mert megannyian egyet akartunk, – szólal meg
egy ravaszképű. – Töltsük meg az edényeinket és úgy induljunk
visszafelé.</p>
<p>– Innánk előbb egyet, – szólal meg egy másik – ha már mellettünk
az ital.</p>
<p>Le is guggol már a forrás mellé, telemeríti a kobakját és – ó,
be jó lesz – hörpint egyet belőle. Nem szól egy szót se, csak
mereszti a szemét és megint hörpint egyet. Még nagyobbat bámul, egy
harmadikat is hörpint.</p>
<p>– Víz van ebben, – ordítja el magát – tiszta víz ez, semmi más.
Csúffá tettek bennünket, bolondot űztek belőlünk. Hol az a favágó,
– kiáltja – annak <span class="pagenum"><a name="Page_124" id=
"Page_124">-124-</a></span> lássuk el a dolgát. Ő találta ki a
forrást, fürösszük hát meg benne.</p>
<p>Volt esze a legénynek, hogy egy szikla mögé surrant, onnan
tartotta őket szemmel.</p>
<p>Csak ránézni kellett arra a sok emberre. Mintha gyanuperrel
éltek volna, sorra odamennek a forráshoz és egymásután kóstolgatnak
belé. Víz volt biz az megannyijának, nem pedig a várva-várt
<i>szake</i>. Lógott is az orruk, amint hazafelé bandukoltak; egy
szó nem sok, annyit se szóltak egymáshoz, de még azt is lassan
mondták.</p>
<p>Most már a legény is előmerészkedett a rejtekéből.</p>
<p>– Tán csak álmot láttam, – gondolja magában – és csak most
ébredtem valóra. Álom lett hát volna az egész?</p>
<p>Egyet dörzsöl a két szemén, körülnéz, a forrás egyre ott bugyog
előtte.</p>
<p>– Már csak megkóstolom a vizét – mondja, és veszi a kobakját,
telemeríti és amint megízleli, biz az nem víz, hanem a legpompásabb
<i>szake</i>-ital, akárcsak a tegnapi. Annak is maradt a forrás,
ahányszor csak merített belőle.</p>
<p><i>Szake</i>-italt merítgetett, amikor csak kedve tellett,
mindenki más vizet látott, nem <i>szake</i>t, de vizet ivott.</p>
<p>Jó messze eljutott a csodaforrás híre, a <i>mikádó</i> is
meghallotta egy nap. Hivatja a derék favágót és minden jóval
megjutalmazza, hogy apját, anyját úgy gondozta.</p>
<p>Szent hely lett a csodaforrás és ahány gyerek, ahány szüle, mind
elmegy a szentelt helyre, szeretetért imádkozni, szeretetben
boldogulni. <span class="pagenum"><a name="Page_125" id=
"Page_125">-125-</a></span></p>
<div class="chapter">
<h2>Téli hónap szamócája.</h2>
</div>
<p>Messze helyen egy kis házban, éldegélt egy özvegy asszony. Két
szép lánya is volt neki; az egyiknek, nagyobbiknak
<i>Hófehérke</i>, a másiknak, kisebbiknek <i>Rózsabimbó</i> volt a
neve. Mostohalány volt a nagyobb, úgy is bánt az anyja vele; csak a
másik, a kisebbik, az volt anyja szemefénye. <i>Rózsabimbó</i>
talpig selyemruhácskában páváskodott, <i>Hófehérke</i> durva
daróclebernyegben késő estig dolgozgatott. Szófogadó volt a
nagyobb, alázatos, naplopó volt a kisebbik, akaratos. Minden munkát
ő végzett el, <i>Hófehérke</i>; egész nap csak lustálkodott a
bimbócska s a nénjét sem szenvedhette.</p>
<p>Tél közepén járt az idő, napok óta hullott a hó; térdig érve
jártak benne, fujdogált a jeges szellő. Napkeltekor a nagyobbik a
konyhában sürgött-forgott, teát főzött, edényt mosott; a kisebbik
jó melegben bábuival játszadozott. Azt mondja egy hideg reggel
<i>Rózsabimbó</i> az anyjának:</p>
<p>– Szamócára éheztem meg, jaj be ennék egy-két szemet.</p>
<p>– Kerestetek, lelkem lánykám, – szólt az anyja s a másikat a
konyhából bekiáltja.</p>
<p>Megtörli két munkás kezét és úgy nyit be <i>Hófehérke</i>.
<span class="pagenum"><a name="Page_126" id=
"Page_126">-126-</a></span></p>
<p>– Mit parancsolsz, édesanyám? – kérdezgeti szíves szóval.</p>
<p>– Szamócára éhezett meg a bimbócska, kint a mezőn láss utána,
teljék be a kívánsága.</p>
<p>Tréfaszónak hiszi a szót a nagyobbik:</p>
<p>– Édesanyám, télidő van, térdig érő hómezőben nem terem meg a
szamóca.</p>
<p>Mérgesen rivall rá anyja:</p>
<p>– Ne akarj te mindent tudni, mindenben csak ellenkezni; takarodj
ki a mezőre, szamócát hozz, értetted-e?</p>
<p>Kimegy a lány a konyhába, a konyhából az úccára, az uccáról ki a
rétre, térdig érő hóesésbe. <i>Hófehérke</i> megy-mendegél, hideg
hó a térdéig ér és amint el-eltünődik, árva sorsán keseredik,
egyszerre csak nagy hirtelen, ott terem egy öregecske. Vállig lóg
le hosszú haja, hófehér a nagy szakálla; néz a lányra szelíd
szemmel, szól hozzája nyájas szívvel.</p>
<p>– Sose búsulj, sose aggódj, a sorsodon sose rágódj; elvezetlek
én egy helyre, szamócás kis kertecskébe.</p>
<p>Hófehérke csodálkozik, szólásra sem bátorkodik. Elől megy az
öreg ember, utána meg Hófehérke s kisvártatva el is jutnak, réten
túl egy kertecskébe. Amint oda megérkeznek és egy kicsit
megpihennek, egyet tapsol két kezével, felfelé néz két szemével,
fehérhajú öreg ember.</p>
<p>Mint a villám olyan fürgén, pattan elé ifjú legény, vállig lóg
le sötét haja, feketéllik a szakálla. Ámul-bámul <i>Hófehérke</i>,
azt se tudja, mi van vele.</p>
<p>– Ne ámuldozz, kis leánykám, ne csodálkozz kis árvácskám; tudd
meg hát, hogy ki vagyok én, hogy ki ez az ifjú legény. Tél havának
vagyok én az <span class="pagenum"><a name="Page_127" id=
"Page_127">-127-</a></span> istenkéje, nyár havának ez a legény, az
én fiam az istene. Megesett a szívem rajtad s egy tapssal, egy
imádsággal felköltöttem a fiamat, hogy szamócát adjon neked,
kosárkádat megtölthessed.</p>
<p>Odaszól a legénykének, nyári hónap istenének:</p>
<p>– Érlelj gyorsan szamócákat, édeseket, pirosakat.</p>
<p>Nyár havának istenkéje egyet tapsol két kezével, felfelé néz két
szemével s ha nem látnád, el se hinnéd: napfény ragyog a kék égen,
hó elolvad mezőn, réten; pára száll fel puha földből, fű, fa, virág
mind kizöldül; levelet hajt az ágacska, kivirít a virágocska; nyári
szellő lengedezik, százszín lepke ébredezik; döngicsélnek a
méhecskék, csattognak a fülemülék. Réten túl egy kis kertecske,
szamóca piroslik benne.</p>
<p>– Gyorsan szedd a szamócákat, színig töltsed kosárkádat, – szól
a lányhoz az istenke.</p>
<p>Munkához lát <i>Hófehérke</i> s mind leszedi a szamócát,
megtölti a kosárkáját. Készül aztán hazafelé s amint néz a kis kert
felé, volt két isten, nincs két isten. Ahogy jöttek, úgy tüntek el,
fű, fa, virág úgy virult el s nyár helyébe megint tél lett,
mindenfelé hó fehérlett.</p>
<p>– Álmot láttam, tündérálmot, – szól a lányka révedezve s amint
ránéz a kosárra, mint a kláris, úgy piroslik téli hónap
szamócája.</p>
<p>Összeteszi a két kezét, imádja a két istenkét, megvédőjét
szükségében, segítőjét inségében. Siet aztán az útjára, hó előtte,
hó utána s viszi haza szamócáját, otthonlévők vágyódását.</p>
<p>Nagyot hökken édesanyja, a szamócát amint látja, s alig hisz a
két szemének.</p>
<p>– Csakugyan találtál volna hóban érő valóságos szamócákat?
<span class="pagenum"><a name="Page_128" id=
"Page_128">-128-</a></span></p>
<p>– Valódinak valóságos, – bizonykodik <i>Hófehérke</i> –
szamócának is szamóca.</p>
<p>– Hol találtad? Honnan hoztad?</p>
<p>– Túl a falun, egy kis kertben, ott terem a gyümölcsösben.</p>
<p>– Mért nem hoztál akkor többet? – kérdezi a kapzsi asszony.</p>
<p>– Kosárkámba nem is fért több, kertecskében nem is nőtt
több.</p>
<p>– Hazug a szód, a mondásod, – rivall rá a mostohája. – Néked
kéne a többije, a legjava, az édese.</p>
<p>– Nem hazudtam, valót mondtam, – feleli rá Hófehérke.</p>
<p>– Megmutatom, hogy hazudtál, – forr a méreg az asszonyban, s
odaszól a bimbójának, szamócázó lánykájának:</p>
<p>– Menjünk mi a falun túlra, falun túl a gyümölcsösbe, friss
szamócát szedegetni.</p>
<p>Kéri lánya, <i>Hófehérke</i>:</p>
<p>– Nagy a hideg, ne menjetek, kárt tehet a tél bennetek.</p>
<p>– Hogy a javát te falhasd fel… – gúnyolódik anyja, húga.</p>
<p>Kapja magát a mostoha s megy lányával, a kisebbel falun túlra,
falun túl a gyümölcsösbe.</p>
<p>Aggódik ám <i>Hófehérke</i>, szánakozik szívecskéje. Lesi, várja
megjöttüket; jó késő már, csak nem jönnek.</p>
<p>Siet a lány a konyhába, a konyhából az uccára, az uccáról ki a
rétre, térdig hóban gyümölcsösbe.</p>
<p>Elterülve egymás mellett, mostohája, húgocskája ott feküsznek a
nagy hóban, hóba fagyva megfagyottan. <span class=
"pagenum"><a name="Page_129" id="Page_129">-129-</a></span></p>
<div class="chapter">
<h2>Papirsárkány eregető.</h2>
</div>
<p>Élt jó régen egy asszonyka, asszonynak egy gyerekfia. Indulatos
egy kis fickó, anyjának szót nem fogadó.</p>
<p>Papírsárkányt vett neki egyszer az anyja. Ember formája volt a
sárkánynak, akár egy bálványé. Szalad a fiú a játékával, hogy
eregesse fölfelé, de sehogyse ment a dolog. Szállt egy kicsit,
szálldogált, aztán megint csak lecsapódott a földre.</p>
<p>– Széttépem én ezt a rongyot, – kiáltja az akaratos, – ha nem
éri el a tornyot.</p>
<p>Még egyszer nekiereszti a sárkányt, szálldogál is egy darabig,
amikor jön hirtelen egy szellőcske és a sárkányt egy nagy fához
odacsapja. Magas fának a legcsúcsán, ott akadt meg a kis
sárkány.</p>
<p>– Ördögadta, – káromkodik a kis legény és mérgében olyan nagyot
ránt a zsinegjén, hogy elszakadt, és a sárkány a magas fán
rajtaragadt.</p>
<p>Fa tetején a sárkányka mintha kissé mosolyogna s mintha kedve
telne benne, hogy a szellő ide-oda himbálgatja.</p>
<p>– Megrontom én a kedvedet, csak vigyorgasd a képedet, – kiáltja
az indulatos s felragad egy kődarabot, nagy haraggal felé dobja,
fel a fára, a csúcsára. <span class="pagenum"><a name="Page_130"
id="Page_130">-130-</a></span></p>
<p>Sárkánynak a szívetáját találta el a kődarab. Nevet rajta a
legényke, szedegeti össze a sok kavicsot és sorra dobálgatja
fölfelé. Szegény sárkány képe, karja, a dereka meg a lába
össze-vissza cafatozva. S fa tetején a sárkányka mintha nyögne,
bosszankodna.</p>
<p>Meghallja az anyja a nagy lármát, odaszalad a fiához s kérdi
tőle:</p>
<p>– Hát megint már mit műveltél?</p>
<p>– Semmit, – mondja a fiúcska. – Nagy mihaszna az a sárkány, biz
én a végére jártam.</p>
<p>– Még csak minap vettem neked s máris csupa ronggyá tetted, –
korholja az anyácskája.</p>
<p>– Ottragadt a fa tetején, onnan vigyorgott le felém, – menti
magát a makrancos.</p>
<p>– Ó, ha nekem szóltál volna, a fáról leszedtük volna s szegény
fejét egy-kettőre teljes rendbe hoztuk volna.</p>
<p>– Nem kár érte, – szól a fia dacoskodva.</p>
<p>– Sárkány szívét megsebezted, hátha számonkéri tetted s eljön
hozzád éj idején – szól aggódva édesanyja.</p>
<p>– Sose jön ő többé elő, – mond nyugodtan a fiúcska.</p>
<p>– Ártatlanban nagy kárt tettél, vétek, amit elkövettél, s ha az
éjjel meglátogat, bizony-bizony megfojtogat, – inti anyja komoly
hangon.</p>
<p>Megborzong a kis kegyetlen és félig már meg is bánta, hogy a
sárkányt bántogatta. Odalépked az anyjához s arra kéri, hogy a
romlott sárkány helyett vegyen neki egy másikat, egy még
szebbet.</p>
<p>– Hogy annak is lelkét vegyed, éppúgy azt is megszenvedtesd?
<span class="pagenum"><a name="Page_131" id=
"Page_131">-131-</a></span></p>
<div class="figcenter" style="width: 367px;"><a href=
"images/i004hq.png"><img src="images/i004.png" alt=
"Papirsárkány eregető." title="Papirsárkány eregető." /></a>
<p class="caption">Papirsárkány eregető.</p>
</div>
<p><span class="pagenum"><a name="Page_132" id=
"Page_132">-132-</a></span></p>
<p>– Soha többé, – szól a fiú, – csak még egyet be szeretnék.</p>
<p>Anya szíve mit tehet mást, vásárol egy másik sárkányt s odaadja
a fiának.</p>
<p>Este lett, a nap leszállott, sárkánnyal már nem játszhatott.
Lefekvéskor elővette s ágya mellé, vánkosára lefektette. Egyre az
járt az eszében, hogy másnapra virradatra megint sárkányt
eregethet. Feje mellett az új sárkány, úgy aludt el a legényke.</p>
<p>Éjfél után lehetett már s egyszerre csak azt érzi, hogy
csoszognak a feje mellett, beszélnek az ágya mellett.</p>
<p>– No te fiú, te telhetetlen, – ébreszti egy ijesztő hang.</p>
<p>– Ki az, mi az? – szól a fiú megrezzenve, megrettenve, s amint
nyitná a két szemét s összeszedné minden eszét, a minapi tépett
sárkány, ott előtte mint egy bálvány, rámereszti tűzben égő,
villámszóró két nagy szemét, felé tátja tágra nyitott öblös száját,
felé szegzi éles karmát, hórihorgas két nagy karját s dörgő hanggal
kiált rája:</p>
<p>– Fejem kővel dobáltad meg, szívem táját sebezted meg, ruhámat
szétszakítottad, testemet szétmarcangoltad. Megfizeted nagy
bűnödet, leharapom a fejedet.</p>
<p>S vicsorítja már a fogát, tátogatja éhes száját.</p>
<p>– Jaj a sárkány, jaj a lelke, – gondolja nagy rémüldözve s
kiáltana, de nincs hangja; menekülne, de nincs lába.</p>
<p>Félőrülten rémültében belemarkol a sárkányba, beleragad a hajába
és ahogy csak telik tőle, egyre rántja, ráncigálja. Sárkány teste
szakadozik, nagyot zizeg s összeomlik. Vérszemet kap a fiúcska,
vérbeborul <span class="pagenum"><a name="Page_133" id=
"Page_133">-133-</a></span> szeme-arca s rátapos a sárkányára, két
lábával rúgja, zúzza.</p>
<p>S ím, egyszerre megébredve, hallja anyja hangját, szavát,
ijedező kiáltását:</p>
<p>– Mi baj megint? Mit műveltél? Fektemből felijesztettél!</p>
<p>Mély álmából most ébred fel, megriadva most rezzen fel és a fiú
amint szétnéz, hát meglátja, hogy ott hever lent a földön,
megrugdosva, széttaposva, össze-vissza szakadozva, minap esti új
sárkánya.</p>
<p>Szíve dobban, eszmélkedik, szégyenszemre szégyenkezik, nekipirul
halvány arca s röstelkedve szólal szava:</p>
<p>– Sárkány lelkét megbántottam, nagy bűnömért meglakoltam.
<span class="pagenum"><a name="Page_134" id=
"Page_134">-134-</a></span></p>
<div class="chapter">
<h2>Urasima, a halászlegény.</h2>
</div>
<p>Élt egyszer egy jószívű halászlegény, <i>Urasima</i> volt a
neve. Mindennap kievezett volt a tengerre és napestig egyebet se
tett, mint hogy halászgatott. Apja-anyja öreg volt már és azért
küzdött, azért fáradt, hogy ellássa az öregeket. Épp visszatérőben
volt egyszer a tengerről, amikor hallja, hogy egy csomó apró ember,
fiú- meg lánysereg, ugyancsak sikongat a parton. Kilép a
csónakjából és odaigyekszik hozzájuk, hogy mért csapnak olyan nagy
lármát. Közéjük megy, hát egy teknősbéka van a kezükben és egyre
pacskolják a teknőjét. Megsajnálja a halász az állatkát és rászól a
gyerekekre:</p>
<p>– Nem sajnáljátok azt az ártatlan teknőskét? Tüstént hagyjátok
abba és dobjátok vissza a vízbe!</p>
<p>Még a gyerekeknek állt feljebb.</p>
<p>– Mi találtuk ezt a teknősbékát, senkinek semmi köze hozzá, –
feleselik vissza.</p>
<p>Másként próbálkozik a legény és azt mondja a gyerekeknek:</p>
<p>– Megveszem én tőletek azt a teknősbékát, adjátok el nekem.</p>
<p>Eladták neki az állatkát és lódulnak hazafelé, hogy jól sikerült
a vásárjuk. <span class="pagenum"><a name="Page_135" id=
"Page_135">-135-</a></span></p>
<p>Kezébe veszi a halász az állatkát, símogatja, cirógatja és így
szól hozzá:</p>
<p>– Ó, szegény kis teknőske, ha idejében meg nem jövök, a kezük
közt pusztultál volna el. Most pedig siess a társaidhoz és jobban
vigyázz magadra, hogy a kezük ügyébe ne kerülj a gyerekeknek.</p>
<p>Azzal leteszi az állatkát a földre, hogy visszamásszék a vízbe,
vízbeli otthonába. Jó darabig még szemmel kíséri és csak akkor
nyugodott meg a legény, mikor jó bent volt az állatka a vízben.
Aztán fogta magát és ment ő is hazafelé, szigetbeli otthonába.</p>
<p>Másnap ismét elment halászni és hogy, hogy nem, jó messze
elmerészkedett a tengerre. Tűzött a nap tikkasztóan, fáradt is volt
és addig-addig bóbiskolt, míg elnyomta az álom és elaludt a
csónakjában.</p>
<p>Egyszerre csak, mintha emberi hangot hallana. Felrezzen,
körültekint, sehol senki, semmi.</p>
<p>– Tán álmodtam, – gondolja magában.</p>
<p>Megint csak el-elbóbiskol és alighogy behúnyja a szemét, mintha
elkiáltaná magát valaki, hogy:</p>
<p>– <i>Urasima</i>, hé, <i>Urasima!</i></p>
<p>Még jobban megriad, még jobban széttekint, hát egy teknősbéka
tekintget ki a vízből.</p>
<p>– <i>Urasima</i>, – szólal meg újfent a teknősbéka – én vagyok
itt, akinek tegnap mentetted meg az életét. Azért jöttem elő, hogy
megköszönjem a nagy jóságodat.</p>
<p>– Van is azon mit köszönni, – feleli a halász – szót se érdemel
az egész. Véletlenül arrafelé haladtam és annak köszönheted a
megszabadulásodat.</p>
<p>– Nem, – mondja a teknősbéka – te vagy a megmentőm, neked
köszönhetem az életemet. Ha nem volna ellenedre, elvezetnélek
valahová. <span class="pagenum"><a name="Page_136" id=
"Page_136">-136-</a></span></p>
<p>– Hová? – kérdi <i>Urasima</i>.</p>
<p>– Hallottál-e valaha a sárkánypalotáról? – kérdi a
teknősbéka.</p>
<p>– Hallani hallottam, – feleli a halász – de látni még nem
láttam, pedig egész nap a tengeren őgyelgek.</p>
<p>– No hát, oda vezetlek én el, – mondja neki a kis teknősbéka. –
Ülj csak rá a hátamra.</p>
<p>Kiszáll a legény a csónakjából, ráül a teknősbékára és úgy
kezdik el az úszást, mintha kergetnék őket. Addig úsztak, addig
igyekeztek, míg egy ragyogó nagy palotához nem értek, annak is a
kapujához. Alighogy odaérnek, már nyílik előttük a kapu és fogadja
őket a sok halász- meg szolgaféle ember.</p>
<p>– Üdvözlégy, <i>Urasima</i>, – mind azt kiáltja oda neki.</p>
<p>Ugy megzavarodott a halászlegény, hogy azt se tudta, mi van vele
és hogy csakugyan neki szól-e a nagy megtiszteltetés. Hát még
amikor karon ragadják és úgy vezetik a palotába, palotabeli nagy
szobába. Összeszedi magát és ahogy széttekint, vajjon kit pillant
meg maga előtt?</p>
<p><i>Ottohime</i> állt előtte, a tenger istenasszonya.</p>
<p>Szinte elállt a halász lélekzete és szólni akart valamit, de
csak hebegni is alig tudott valamicskét.</p>
<p>– A legkedvesebb szolgámat, az én kengyelfutómat, azt mentetted
meg a minap, – szólalt meg <i>Ottohime</i> – hála neked érte, te jó
halászlegény. Vendégem vagy, úgy járj-kelj a palotámban, akárcsak
otthon lennél.</p>
<p>– Szégyellem magam, – feleli <i>Urasima</i> – hogy ennyire
megtisztelsz. Csekélyke dolgot cselekedtem én, nem érdemlem a nagy
jóságodat. <span class="pagenum"><a name="Page_137" id=
"Page_137">-137-</a></span></p>
<p>Hiába szabadkozik a legény, vendégnek marad a palotában. És ime,
már tálalják a sok drága ételt, töltik a sok ritka italt és
étel-ital után tánc meg hajrá járja. Egyik ámulatból a másik
bűvöletbe, azt se tudja a legény, hogy mit nézzen meg előbb.</p>
<p>Kézenfogja <i>Ottohime</i>, az istenasszony és teremből terembe,
sorba mutogat meg neki mindent. Szinte támolyogva tért nyugalomra
és támolyogva ébredt, úgy elvakította a sok ragyogó fényesség.</p>
<p>Másnap megint megvendégelik, harmadnap azonmód, és miközben éli
világát, még az otthonáról is majdhogy meg nem feledkezik.</p>
<p>Jó néhány napja lehetett, amikor hirtelen csak eszébe jut az
otthona és úgy elfogja a nagy vágyódás, hogy mindenképpen haza
szeretne nézni. Odabátorkodik <i>Ottohime</i> elé és búcsút akar
tőle venni. Hiába marasztalja az istenasszony, hiába kéri-kérleli,
nincs többé maradása, az otthonára vágyakodik.</p>
<p>– Már látom, – mondja végül <i>Ottohime</i> – hogy nagy az
elvágyakozásod. Nem bánom, eriggy hát az otthonodba, édes szüléd
hajlékába. Ajándék nélkül azonban nem engedlek el.</p>
<p>Azzal elővesz egy aranyládikót és odaadja a halásznak.</p>
<p>– Tiéd ez a ládikó, – mondja neki <i>Ottohime</i> – de valahogy
ki ne merd nyitni, mert póruljárhatsz vele! Ha pedig vissza akarnál
egyszer jönni, állj oda a tenger mellé és szólongasd a teknősbékát.
Ha a láda érintetlen, hívó szódra megjelenik és ismét elhoz ide
hozzánk.</p>
<p>Fogja <i>Urasima</i> a ládikót, elbúcsúzik <i>Ottohimé</i>től
meg az embereitől és készülődik hazafelé. Kilép a kapun, hát ott
várja már a teknősbéka. Ráül a <span class="pagenum"><a name=
"Page_138" id="Page_138">-138-</a></span> hátára és addig úsznak,
úszdogálnak, míg el nem jutnak a parthoz, ahonnan a minapában
indultak volt el. A teknősbéka aztán visszatér, a legény meg
szétnéz és bámulja a járókelőket.</p>
<p>– De különös, – gondolja magában – hogy csupa idegen arcot
látok, mintha másunnan jöttek volna ide.</p>
<p>Anyjához-apjához siet, hát ott is idegenekre talált. Megremeg a
szíve és fut a rokonaihoz, onnan az ismerőseihez, idegen ott
mindenki. Megállít az uccán egy embert és azt mondja neki:</p>
<p>– Én <i>Urasima</i> vagyok; mondd, mi van a szüleimmel meg a
rokonaimmal?</p>
<p>Nagyot néz rá az ember és csodálkozással feleli neki:</p>
<p>– Ne tréfálkozz, pajtás. <i>Urasimá</i>ról hallottam ugyan
egyetmást, de rég volt az, mikor ő még élt.</p>
<p>– Már pedig én vagyok <i>Urasima</i>, – feleli a megdöbbent
legény. – Ne űzz gúnyt belőlem. Innen indultam el egypár napja és
épp most vagyok visszatérőben.</p>
<p>Furcsa szemmel néznek egymásra, egyik se szól egy szót se. Aztán
megint elülről kezdi a legény, de sehogyse boldogulnak egymással.
Senkise ismeri a legényt, csak a hírét hallották valamikor, azt se
tudják már, hogy mikor. Megzavarodik a szegény halász és siet
vissza a parthoz; jobbra nézeget a falu felé, balra nézeget a
tenger felé.</p>
<p>Egyszerre csak eszébe jut az aranyládikó és fúrja a kiváncsiság,
hogy vajjon mi lehet benne. Hiába <i>Ottohime</i> intelme, biz ő
kinyitja, úgy sincs már a földön senkije. Azzal fogja a ládikót és
amint nagy szívdobogva felpattantja, vajjon mi van benne?
<span class="pagenum"><a name="Page_139" id=
"Page_139">-139-</a></span> Semmi egyéb, csak bíboros gőz, piros
színű füstfelhőcske. Nézegeti a ládikót és amint a markában tartja,
megpillantja saját kezét. Ugy össze van zsugorodva, olyan ráncos,
olyan csontos, akárcsak egy aggastyáné.</p>
<p>Kis patak volt a közelében, odasiet a tükréhez, belepillant, hát
egy fonnyadt, elsárgult arc, az néz vissza reá. Megroggyannak a
térdei és amint a fejéhez nyúl, fehér fürtbe ragad a keze, és amint
az arcához nyúl, barázdákat érez rajta. Mintha önnönmagától
borzadozna, elkullog a falujába, mert fogytán az ereje, a tengerhez
vánszorog el. <i>Ottohime</i> jut eszébe, hátha visszatérne
hozzá.</p>
<p>– Jer elő, kis teknősbéka, – szólongatja állatkáját, de hiába
hívó szava, nincs már többé teknősbéka, szertefoszlott a
varázsa.</p>
<p>Azzal hátra elhanyatlik, élet nélkül összeesik.</p>
<p>Mai nap is jár a híre, volt egy ifjú halászlegény,
<i>Urasima</i> volt a neve, ki szüleit úgy szerette, hazáját meg
úgy imádta, hogy otthagyott mindent érte, szép palotát,
istenasszonyt, holtig tartó boldogságot. Ha egy ifjú útrakel ma,
arra intik a szülei: bármi nagy lesz szerencséje, hazáját meg
házanépét soha, soha ne felejtse. <span class="pagenum"><a name=
"Page_140" id="Page_140">-140-</a></span></p>
<div class="chapter">
<h2>Kőfejtő és hegyiszellem.</h2>
</div>
<p>Volt egyszer egy legény, aki azzal kereste meg a mindennapi
kenyerét, hogy kiment az erdőbe és köveket fejtett ki a hegyekből.
Hazacipelte és kőfaragóknak adogatta el, azok meg sírköveket meg
egyébféléket faragtak ki belőle. Csekélyke volt ugyan a keresete,
de a kevéssel is beérte.</p>
<p>Egy hegyiszellem lakott volt azon a környéken és nem egyszer
történt, hogy az emberek előtt is meg-megmutatkozott s ügyes-bajos
dolgaikban még segítségükre is volt. Nem is egy eset áldja az
emlékét.</p>
<p>Dolga akadt egyszer a kőfejtőnek. Sírkőnek valót cipelt be a
városba és amint viszi a megrendelőjéhez, egy dúsgazdag emberkéhez,
hát csak elállt a szeme-szája a nagy csodálkozástól. Milyen szép
egy házat látott, milyen szép volt minden rajta, csupa selyem az
ágy benne. Búsan tért vissza a hegyek közé s fáradozik,
munkálkodik, közbe-közbe keservesen sóhajtozik.</p>
<p>– Hej, ha én is gazdag lennék, pirosselymes ágyban hálnék,
akárkivel nem cserélnék.</p>
<p>Még jóformán ki se sóhajtotta magát, amikor egyszerre csak
megszólal valami a levegőben és azt mondja neki: <span class=
"pagenum"><a name="Page_141" id="Page_141">-141-</a></span></p>
<p>– Teljesedjék a kérésed, gazdag ember lesz belőled.</p>
<p>Elbámészkodik a kőfejtő és arra néz, ahonnan a hang
lehallatszott. Nem lát biz ő egy fia lelket se. Fogja aztán a
csákányát meg a kalapácsát és hazafelé ballag, hogy pihenjen egyet
a munkája után. Be nagyot nézett, amint haza megérkezett. Kunyhó
helyett palotája, milyen szép volt minden rajta, piros selyem a
párnája. Kényelembe veti magát a legényünk és egy-két nap meg
egy-két hét, úgy megszokta a jómódot, mintha mindig úgy élt
volna.</p>
<p>Üldögél egy nap a kertjében, élvezi a boldogságát. Ugy tűzött
volt a nap, úgy égettek a sugarai, hogy még az uccára se lehetett
kimenni. Csakhogy éppen ki-kipillantgatott, hogy mi történik a nagy
világban. Egy <i>sogun</i> haladt épp el a kíséretével. Szolgahad
meg lovascsapat volt egy gyaloghintó körül, a hintóban a
<i>sogun</i> ült, legyezővel legyezgették, hogy a meleg megkímélje.
Arany volt a csillogása, drágakő a ragyogása.</p>
<p>Kelletlenül nézett szét a kőfejtő és mikor már elhaladt volt a
nagy díszmenet, így sóhajtgatott a gazdaggá lett kőfejtő:</p>
<p>– Hej, ha én is <i>sogun</i> lennék, gyaloghintón pompázhatnék;
legyezőkkel legyeznének, napsugártól kímélnének.</p>
<p>Egyszerre csak megszólal a hegyiszellem és azt kiáltja a legény
felé:</p>
<p>– Teljesedjék a kérésed, <i>sogun</i> váljék tebelőled.</p>
<p>Egy-kettőre <i>sogun</i> lett a kőfejtőből. Volt nagy földje,
nagy birtoka, hozzávaló palotája. Szolgahad <span class=
"pagenum"><a name="Page_142" id="Page_142">-142-</a></span> meg
lovascsapat volt a rendes kísérője s akkor szállt a hintajába,
amikor éppen kedve tellett. Legyezőkkel legyezgették, napsugár hogy
ne érhesse. És ime, még se volt megelégedve a sorsával.</p>
<p>Körülnézett, vizsgálódott s egyre azon törte a fejét, mikép
lenne még jobb dolga. Felnézett a kék égre, ragyogott a tündöklő
nap és ahova sugara ért, minden égett, perzselődött. S midőn látta,
megérezte, hogy mint barnul naptól az arca, felkiáltott
nagymérgesen:</p>
<p>– Hej, ha égen nap lehetnék, sugarammal sütnék-tűznék.</p>
<p>Megint megszólal a hegyiszellem:</p>
<p>– Teljesedjék a kérésed, fénylő nap lesz tebelőled.</p>
<p>Napként ragyogott a kőfejtő az égen és úgy öntötte égő sugarait,
hogy földön füvet leégetett, fát, virágot perzselgetett. Barnára
égett mindenki, ha <i>sogun</i>, ha napszámos.</p>
<p>Idővel ám lelohadt a kedve és elégedetlenkedni kezdett a
sorsával. Felhő bukkant egynap elő, hogy megvédjen zöld erdőket és
izzadó embereket. A nap arcát betakarta, a zöld termést letakarta,
hűvös szellők lengedeztek, madarak dalt zengedeztek.</p>
<p>Felfortyant a nap haragja s toporzékolt nagy dühében, hogy egy
ilyen foltos felhő, sugarait mind felfogja.</p>
<p>– Hej, ha felhő lehetnék én, – kiáltozza a kőfejtő – be hatalmas
lennék is én.</p>
<p>Alighogy kimondta a kívánságát, már megszólal a
hegyiszellem:</p>
<p>– Teljesedjék a kérésed, felhő legyen tebelőled. <span class=
"pagenum"><a name="Page_143" id="Page_143">-143-</a></span></p>
<p>Felhő lett a kőfejtő nap és odaterült a nap alá, a föld fölé.
Felfogdossa a nap sugarát, és mily nagy volt az ő öröme, mikor a
föld zöldelőben, a fák meg bokrok rügyezőben, színes virág
pompázóban. Mindezzel ő nem érte be, mikor oly nagy a hatalma. Esőt
küldött le a földre s napokon meg heteken át nagy cseppekben
zuhogott le. Patak, folyó mind megdagadt, gát meg töltés
összeomlott, rétet, mezőt elárasztott. Hullám borul a földekre s
magával ragad mindent, ami csak útjába kerül.</p>
<p>Csak a szikla állt mereven s gúnyolódva nézett végig a hömpölygő
áradaton. Fogta magát egy nagy hullám, nekirontott tajtékozva, de a
szikla állt szilárdan, kár nem esett semmi benne. Elámulva kiáltott
fel a kőfejtőből lett felhő:</p>
<p>– Ki erősebb énnálamnál? Ha a szikla az erősebb, én is az
akarnék lenni.</p>
<p>Hegyiszellem szava hallszik:</p>
<p>– Teljesedjék a kérésed, kőszikla lesz tebelőled.</p>
<p>Büszkén állott a kőszikla, gyönyörködött hatalmában. Akár forrón
sütött a nap, akár zápor mosta falát, meg se moccant a
helyéből.</p>
<p>Szétnézett egy nap a szikla, hát zajfélét hall odalent, és
amikor lepillantott, mit lát meg a szikla alján? Egy kőfejtő fog
egy csákányt s olyat csap a sziklatestbe, olyat vág a sziklafalba,
hogy darabban hullnak róla s mennydörögve gurulnak le.</p>
<p>– Mi történik hát énvelem? – kiált fel a sziklalegény. – A
kőfejtő a csákánnyal erősebb, mint én, a szikla? Inkább akkor ember
lennék s én vagdosnám a sziklákat. <span class="pagenum"><a name=
"Page_144" id="Page_144">-144-</a></span></p>
<p>Megszólal a hegyiszellem, hogy legyen meg, amit óhajt, s amint
térül, amint fordul, kőfejtővé lett a szikla, követ fejthet, követ
vághat.</p>
<p>Verejtékes homlokával folytatja a mesterségét, fáradozó két
karjával vagdos sziklát, kemény követ, s mert sorsában
megnyugodott, hegyiszellem se szól többé. Azzá lett, mi régebben
volt, követ fejtő munkáslegény. <span class="pagenum"><a name=
"Page_145" id="Page_145">-145-</a></span></p>
<div class="chapter">
<h2>A hold és a denevérek.</h2>
</div>
<p>Hegyek ormán fényesedik, <i>Ujholdacska</i> megszületik. Lent a
földön, dombok alján, sziklafalak hasadékán, sűrű erdő sötétjében,
mély barlangok legmélyében, fel-felrebben egy szürkécske, feje,
szárnya sötétecske. Azt hinnéd, hogy négy lábon jár, vélnéd, egy
kis szárnyas madár. Pedig ő a denevérke, kis holdacska
ellensége.</p>
<p><i>Holdacska</i> elmosolyodik, szürkécskékkel tréfálkozik. Ha
kibújnak a fészkükből, akkor ő is előderül; ha megtérnek odujokba,
holdacska is a nyomukba.</p>
<p>Megint egy nap, úgy mint máskor, alkonyatkor, napnyugváskor,
kongnak-bongnak a harangok, kigyulladnak a lámpások, denevérek
éledeznek, álmaikból ébredeznek.</p>
<p>– Lement a nap, kimehetünk, fészkünkből kirepülhetünk, – szól az
egyik szürkeszárnyú.</p>
<p>– Csak a másik még ne jönne, fényével ne derengene, – szól a
másik sötétképű.</p>
<p><i>Holdacska</i> már harmadnapos, vándorútján vigyázatos; felhők
között el-elbújkál, fűzfák közül kikandikál.</p>
<p>– Álomszuszék denevérke, – mosolyog a röpkedőkre – hol maradtok,
hová késtek? Mindj itthagylak benneteket. <span class=
"pagenum"><a name="Page_146" id="Page_146">-146-</a></span></p>
<p>– Ó, te nyápic holdágacska, – mordulnak a sarlócskára, – mit tud
a te soványságod, éhenkórász sápadtságod?</p>
<p><i>Sarlócska</i> elröstelkedik, felhő mögé rejtőzködik.
Kisvártatva előbukkan, a lábával egyet toppan s azt mondja a
denevérnek, fénytől félő ellenfélnek:</p>
<p>– Bolond ésszel azt ne hidd ám, hogy megmarad sovány formám.
Nagyot növök én holnapra, még nagyobbat másodnapra s addig-addig
gömbölyödök, míg kerekre meg nem növök. Akkor lesz ám a
hadd-el-hadd, sovány voltom ócsárold csak.</p>
<p>Nevetnek a denevérek, nem hisznek a szóbeszédnek.</p>
<p>– Az <i>Ujhold</i> csak egy vesszőcske, a nap meg egy
kerekecske; arra pedig mester nincsen, hogy egy vesszőt, vékony
vesszőt szép kerekre kerekítsen.</p>
<p>– Vagy ki tudja, – mondja a <i>Hold</i>.</p>
<p>– Inkább arra legyen gondod, szél ne fújja el a kontyod, –
gúnyolódik a denevér.</p>
<p>– Hátha mégis csodamódon kikerekül sovány arcom? – tudakolja a
<i>Holdacska</i>.</p>
<p>– Ha pufókra dagad arcod, kérünk akkor bocsánatot, – szól a
szürke gúnyolódva.</p>
<p>– Nem addig a! – szól az <i>Ujhold</i> makacskodva. – Ha valóra
válik a szóm, lesztek-e hű jobbágyaim?</p>
<p>Elébb egyet gondolkoznak, egymás között tanakodnak.</p>
<p>– Azok leszünk, – kiáltozzák, esküszóval bizongatják.</p>
<p>– Jösztök is majd jobbágy szóra, köszönteni virrasztóra, – s
indul a <i>Hold</i> az ég felé, hóval fedett hegyek megé.
<span class="pagenum"><a name="Page_147" id=
"Page_147">-147-</a></span></p>
<p>Arra sétált <i>Esthajnalka</i>, esthajnalnak szép csillagja, s
így szól a sok denevérhez, zsákmány után röpkedőkhöz:</p>
<p>– Denevérkék, oktalanok, odavan a szabadságtok.</p>
<p>– Miért? – kérdik megütődve.</p>
<p>– Nem <i>Ujholddal</i> beszéltetek?</p>
<p>– Annak tettünk ígéretet.</p>
<p>– <i>Holdnak</i> lesztek a jobbágya, – ijeszt rájuk
<i>Esthajnalka</i>.</p>
<p>Nem értik a denevérek s nagy dacosan elrepülnek.</p>
<p>Másnap este lesve-lesték, hogy <i>Sarlócskát</i> megnézhessék;
ám egy felleg nagysietve <i>Ujholdacskát</i> el-befedte.</p>
<p>– Mondtuk, úgy-e, hogy vesszőcske nem lehet egy kerekecske, –
mondja büszkén egy denevér.</p>
<p>– Nem nől, se nem gömbölyödik, szégyeltében rejtőzködik, – szól
egy másik ostobácska.</p>
<p>Harmadnapra újfent lesik, hogy <i>Sarlócska</i> megjelenik; ám
felleges az ég alja, kis holdunkat betakarja. Pedig bentről
leskelődik s napról-napra gömbölyödik.</p>
<p>– Arra bizony mester nincsen, hogy egy vesszőt, vékony vesszőt
szép kerekre kerekítsen, – ujjongnak a denevérek, s eresz alján,
tenger partján jókedvükben keringenek. A sok dőre denevérke.</p>
<p>Tizenhárom már az este, hogy a szürkék minden este lesték a hold
jöttét-keltét, napról-napra növekedtét.</p>
<p>Egy szép napon mi történik? Felleg fordul nyugat felé, s amint
tisztul kelet felé, ezüst színnek fényessége, szétömlik a
derengése. Éjszakának sötét <span class="pagenum"><a name=
"Page_148" id="Page_148">-148-</a></span> fátyla szertefoszlik
halaványra. Denevérek hunyorgatnak, tátott szájjal pislogatnak s
kelet felé bámultokban, elképednek ámultokban.</p>
<p>Zajló tenger mély vizéből, hullámhegyek örvényéből, szálldogál
egy gömbölyűcske, felcsillanó fényesecske. S amint egyre emelkedik
s ezüst színe fényesedik, sugarai szétszóródnak és a vízben, ezüst
vízben ezüstösen hullámoznak.</p>
<p>– <i>Nippon</i>ország napos kertje, – szól az egyik
denevérke.</p>
<p>– Színig ezüst minden benne, – kiáltoz egy másik szürke.</p>
<p>– <i>Napistenke</i> jött az égre, annak ragyog így a fénye,
annak vakít fényessége.</p>
<p>– Balga beszéd, – szól egy másik, mind között legokosabbik. –
Reggel van a nap kelése, hajnalbeli ébredése.</p>
<p>S hol beszélnek, hol hallgatnak, denevérkék ámuldoznak s napot
tudnak a hold helyett, hol meg holdat a nap helyett. S amint néznek
fel az égre, csodás égi fényességre, hangját hallják
<i>Holdacskának</i>, minapesti <i>Sarlócskának</i>:</p>
<p>– Jobbágykáim, denevérkék, jösztök úgy-e, bocsánatért? A minapi
vétketekért?</p>
<p>Denevérkék összenéznek s mintha mit sem értenének, egyre nézik a
holdacskát, s azt se tudják, hogy a napot vagy pedig a holdat
látják.</p>
<p>A hold egyre emelkedik, ezüst színe fényesedik, s ismét hallják
a <i>Sarlócskát</i>, harmadnapos <i>Ujholdacskát</i>.</p>
<p>– Jobbágykáim, denevérkék, jösztök, úgy-e bocsánatért? Én vagyok
az <i>Ujholdacska</i>, harmadnapos kis <i>Sarlócska</i>. Én vagyok
ám a vesszőcske, <span class="pagenum"><a name="Page_149" id=
"Page_149">-149-</a></span> én lettem ám gömbölyűcske. Valamelyes
csodamódon kikerekült sovány arcom s addig-addig gömbölyödtem, míg
napnyira meg nem nőttem. Jobbágykáim, denevérkék, jösztök úgy-e,
bocsánatért?</p>
<p>Szigorú lett a <i>Hold</i> képe, komollyá vált tekintete.
Denevérkék megremegnek, bocsánatért esdekelnek, összefogják
szárnyaikat, levetik a saruikat, meghajolnak, leborulnak,
<i>Holdistennek</i> meghódolnak. <span class="pagenum"><a name=
"Page_150" id="Page_150">-150-</a></span></p>
<div class="chapter">
<h2>Jamagata ajándéka.</h2>
</div>
<p>Nagy fösvény volt <i>Jamagata</i>. Minden széltől óvta zsebét,
kuporgatta pénzecskéjét.</p>
<p>Ujév napja volt éppen közeledőben és egy jó barátjára gondolt,
hogy meg kellene valamivel ajándékoznia. Sok szívességért tartozott
volt neki.</p>
<p>Naphosszat törte a fejét, hogy milyen is legyen az az
ajándékféle, hogy olcsó is legyen, meg mutatós is. Járta a vásárt,
meg a sok boltot, majd hogy ki nem nézte a szemét.</p>
<p>Egy üvegesbolt előtt haladt el egy nap és amint nézegeti benne a
sok portékát, egy törött porcellánt vesz köztük észre, dirib-darab
virágvázát.</p>
<p>– Hopp, – gondolja nagy örömmel – megvan már az ajándéknak
való.</p>
<p>Benyit a boltba, rámutat a cserepekre s ímmel-ámmal hümmögetve,
úgy kérdezi az árát.</p>
<p>– Annak az ára száz <i>jen</i> lenne, hogyha egy darabban lenne,
– feleli a boltos.</p>
<p>– <i>Szen</i>-pénzt sem ér összetörve, – feleli rá
<i>Jamagata</i>.</p>
<p>– Nem ér biz az még egy <i>szen</i>t se, – mondja a becsületes
boltos – vidd el, ha kell cserépféle.</p>
<p>Jaj de boldog lett a fösvény, és a vázát összeszedvén, nagy
örömmel viszi haza, jó lesz másnak ajándékba. <span class=
"pagenum"><a name="Page_151" id="Page_151">-151-</a></span></p>
<p>Meglátja otthon a felesége és kérdi az urától:</p>
<p>– Minek neked ez a szemét? A sok dirib-darab cserép?</p>
<p>– Ajándék lesz majd belőle, – szól az ura nevetgélve.</p>
<p>– Csúffá tesz az ajándékod, hogyha való a szándékod, – szól az
asszony feddő hangon.</p>
<p>– Semmi közöd a dolgomhoz, sem pedig a szándékomhoz, – förmed rá
az ura szava. – Rakjad szépen egy csomóba, selymes, bolyhos
papirosba. A többijét ellátom én, jó helyére juttatom én.</p>
<p>Veszi az asszony a cserepeket, szép gondosan rakosgatja,
papirosba csavargatja és szó nélkül adja oda az urának. Azt tegyen
vele, amit akar.</p>
<p>Kezében a csomócskával, úgy indul <i>Jamagata</i> a barátjához.
Benyit hozzá, megáll előtte és orrhorgasztva, szégyenkezve, így
szól hozzá tompa hangon:</p>
<p>– Ajándéknak valót hoztam, újesztendő adományát. Virágvázát
porcellánból, a legkülönb fajtájából. Ám <i>riksám</i>ból
kiszálltomban, hogy, hogy nem, biz egyet csúsztam és a váza
összetörve, most itt állok szégyenszemre.</p>
<p>– Szebb dolog a barátságod, mint újévi ajándékod, – feleli az
ember és átveszi az ajándékot a kezéből, hogy megnézze a
bennelevőjét.</p>
<p>Kibontja az ember a csomót és amint odapillantanak, hát úgy
nekiveresedett a fösvény, akár egy piros krizantémum.</p>
<p>Ahány cserép a csomóban, mind megannyi papirosban, külön-külön
belerakva, selymes-bolyhos papirosba, becsomózva, becsavarva.</p>
<p>Állt az egyik restelkedve, a másik meg szemlesütve. Nagy fösvény
volt <i>Jamagata</i>. <span class="pagenum"><a name="Page_152" id=
"Page_152">-152-</a></span></p>
<div class="chapter">
<h2>Félfülecske, féllábacska.</h2>
</div>
<p>Télidő volt, hetek óta egyre hullott a pihés hó. Erdők, hegyek,
kunyhók, bokrok, hidak, kövek, utak, folyók, minden, minden hó
alatt volt.</p>
<p>Hegyen egy nyúl tanyácskája, kettő volt a fiacskája. Fehér színe
az egyiknek, <i>Fehérké</i>nek, tarkás színe a másiknak,
<i>Tarkácská</i>nak.</p>
<p>Vastag a hó a hegyeken, színe vakít a földeken. Hol szerezzen
nyúl apóka ennivalót, csemetéknek élnivalót. Fejebúbját megvakarja,
fületövét megkaparja s azt mondja a nyuszikáknak:</p>
<p>– Nincs mit tenni, el kell menni, rágnivalót kell szerezni.</p>
<p>Kis <i>Fehérke</i> egyet ugrik, kérve-kér és rimánkodik:</p>
<p>– Hadd mehessek én is veled, hadd járok be erdőt-hegyet.</p>
<p>Kis <i>Tarkácska</i> kettőt ugrik s ő is egyre bizonykodik:</p>
<p>– Ha elviszed bátyácskámat, engemet is ráadásnak.</p>
<p>– Nagyon hideg a tél nektek, – inti őket nyúl apóka – maradjatok
szép nyugodtan fészketekben, <span class="pagenum"><a name=
"Page_153" id="Page_153">-153-</a></span> vackotokban. Hozok nektek
édességet, szem nem látta csemegéket.</p>
<p>Azzal elment nyúl apóka. Hegyet bejár, völgyet bejár, eledelre
csak nem talál. Éhes is lett, fáradt is lett, megpihenni kéne
egyet. Erdőt lát a közelében s amint jár-kél sűrűjében,
meg-megrezzen tapsi füle, zörren egyet a közelbe. Nagy félénken
hátra sandít s im, egy vadász céloz rája, ó, de szörnyű a
puskája.</p>
<p>A nyúl egyet iramodik, jobbra-balra kanyarodik. Vesd el magad
nyúl apóka, gyors a lába, gyorsabb puska; levegőben egy durranás,
földön fetreng a nyúl pajtás.</p>
<p>Egy percnyi a gondolatja s máris talpán a nyúlacska. A vadásztól
nagy féltében, ereje kimerültében, nekilohol az erdőnek, egyenesen
a fészkének. Kis nyúlacskák nagyot néznek, még nagyobbat
megrémülnek.</p>
<p>– Tán a farkas kergetett meg? – kérdezik nagy szívdobogva.</p>
<p>– Jaj, a vadász, jaj, puskája, rettenetes durranása, a fejemen
mintha fájna.</p>
<p>– A félfüled, jaj, apóka, – kiáltoz a két nyuszika.</p>
<p>Füléhez nyúl szegény kis nyúl s elrémülten veszi észre, nincs a
helyén a balfüle.</p>
<p>– Ellőtték a félfülemet, – töri kezét, sírván-sírva, – szegény
fülem mától fogva mindennek csak felét hallja.</p>
<p>Nagy sírásnak neszét veszi fehér kócsag, szomszédbeli. Átsiet a
nyúl komához, erdőbeli pajtásához.</p>
<p>– Mit gunnyasztasz, mi baj, koma? Mért a fejed bepólyálva? –
kérdezi a komájától. <span class="pagenum"><a name="Page_154" id=
"Page_154">-154-</a></span></p>
<p>– Szegény apót nagy baj érte, odaveszett a félfüle, –
siránkoznak a nyuszikák.</p>
<p>– Künn az erdőn járt szegényke, ennivaló nagyon kéne, s míg
szaglászott, keresgetett, orvul vadász reálesett. Eltalálták a
félfülét, elvesztette a balfülét.</p>
<p>– Hol veszett el, hol maradt el? – kérdi kócsag sajnálkozva.</p>
<p>– Feleúton ejthettem el, hófúvásban hullattam el, –
nyög-nyöszörög nyúl apóka. – Jaj, ha te megtalálhatnád, térdig
hóból kikaparnád.</p>
<p>Kócsagocska egyet perdül, fül-keresni el-kirepül.</p>
<p>– Kócsag apó megtalálja, – szól a nyúlnak nyuszikája.</p>
<p>– Ha mély a hó, kikaparja, – bizakodik a <i>Tarkácska</i>.</p>
<p>– Hosszú csőre, hosszú lába, majd csak rájön a nyitjára, –
reménykedik a félfülű.</p>
<p>Szóbeszédet sorra járják, kócsag jöttét lesik-várják. Alig jár
el egy kis idő, s ím a kócsag bicegve jő.</p>
<p>– Jaj, a lábam, a féllábam, – siránkozik fájdalmában s odaroskad
a nyúl mellé, búban-bajban társa mellé.</p>
<p>– Tán a vadász kergetett meg? – kérdi tőle mind a három.</p>
<p>– Az erdőben, a nagy hóban félfüledet megtaláltam, – nyögdécsel
a szegény kócsag – s ahogy fogom, megemelem, a hóból kiemelgetem,
levegőben egy durranás, féllábamban egy nyílalás.</p>
<p>– Oh szegényke, ártatlanka, – sirdogál a két nyuszika.
<span class="pagenum"><a name="Page_155" id=
"Page_155">-155-</a></span></p>
<p>– Ellőtték a féllábamat, – töri kezét, sírván-sírva – szegény
lábam mától fogva útjának csak felét bírja.</p>
<p>– Hol a fülem, balfelőli? – sopánkodik a nyúlacska.</p>
<p>– Hol a lábam, balfelőli? – sopánkodik kócsagocska.</p>
<p>– Ketten vagyunk <i>Tarkácská</i>val, – szól <i>Fehérke</i>
nyájas arccal. – Elindulunk, útrakelünk, fület-lábat
megkeresünk.</p>
<p>Ásó-lapát a kezükben, úgy indulnak az erdőbe, térdig hóba,
rengetegbe. Eljutnak egy hómezőre, erdő kellős közepébe, keresésnek
nekilátnak, közbe-közbe danolgatnak:</p>
<div class="poem">
<div class="stanza"><span class="i0">Nagy havacska, kis
havacska<br /></span> <span class="i0">Fület-lábat
betakarja,<br /></span> <span class="i0">Nyúl apóé
félfülecske,<br /></span> <span class="i0">Kócsagé a
féllábacska.<br /></span></div>
<div class="stanza"><span class="i0">Nagy ásócska, kis
ásócska<br /></span> <span class="i0">Nyúl félfülét
ásogatja,<br /></span> <span class="i0">Nagy lapátka, kis
lapátka<br /></span> <span class="i0">Kócsag lábát
lapátolja.<br /></span></div>
</div>
<p>Nyúl apónak félfülére, kócsagnak a féllábára nem akadnak a
nyomára. Épp javában tanakodnak, havat ásnak, havat szórnak, amint
egy ág egyet roppan, egy vadász ott előtoppan. Szegény két nyúl
fordul, perdül, egy-kettőre kézrekerül.</p>
<p>– Minap meg nem fogtam kettőt, most megkaptam mind a kettőt, –
örvendez a puskás <span class="pagenum"><a name="Page_156" id=
"Page_156">-156-</a></span> vadász s örömében rizsbort iszik,
táncot lejt és így nótázik:</p>
<div class="poem">
<div class="stanza"><span class="i0">Nagy puskácska, kis
puskácska<br /></span> <span class="i0">Lábát-fülét
lepuskázta,<br /></span> <span class="i0">Két nyúlacskát puska
nélkül<br /></span> <span class="i0">Fogtam őket fegyver
nélkül.<br /></span></div>
</div>
<p>Fülönfogja a két nyúlat s bármiképp is kalimpálnak, jobbra-balra
ficánkolnak, eljutnak a vadászházba, vadászember otthonába.
Vizsgálódnak jobbra-balra, nézgelődnek falról-falra, hát ott lóg
nyúl fülecskéje, fehér kócsag lábacskája.</p>
<p>Összesúgnak, összebúgnak és miközben tanakodnak, észreveszi a
két tapsi, hogy a vadász jobbszem vaksi.</p>
<p>– Azért lőtt hát fület balját, azért talált lábat balját, mert
szemével csak balról lát, – súgja <i>Tarka</i>, a nagyobbik.</p>
<p>– Nosza gyorsan, jobbja felé, hogy ne lássa merrefelé; te
lekapod a nyúl fülét, én lekapom a kócsagét, – tanácsolja kis
<i>Tarkácska</i>.</p>
<p>– No de milyen okos beszéd, – hagyja helybe a kis öccse.</p>
<p>Kapja magát a kis <i>Fehér</i>, egy ugrással a falhoz ér s
lekapja a félfülecskét, <i>Tarkácska</i> meg a kócsagét. Aztán
jobbra kanyarodnak s a házból kiiramodnak.</p>
<p>Félszemére a vak vadász, hol jobbra, hol balra vigyáz, kapkod
jobbra, kapkod balra, hol emerre, hol amarra, s addig futkos, addig
szalad, míg megszédül s összeroskad.</p>
<p>Repülnek a nyúl testvérek, egy-kettőre hazaérnek s lábat adnak a
kócsagnak, fület meg a nyúl <span class="pagenum"><a name=
"Page_157" id="Page_157">-157-</a></span> apónak. Öröm veri fel a
házat, elpárolog a búbánat, mert két füllel többet hallhat
tapsifüles nyúlapóka, mert két lábbal többet járhat fehértollú
kócsagocska.</p>
<p>Kis nyúlacskák táncot ropnak, tánchoz nótát danolgatnak:</p>
<div class="poem">
<div class="stanza"><span class="i0">Nagy butácska, kis
butácska,<br /></span> <span class="i0">Félszemére vak
vadászka,<br /></span> <span class="i0">Fület, lábat
lepuskázott,<br /></span> <span class="i0">Nyúlacskákat
elhibázott.<br /></span></div>
</div>
<p><span class="pagenum"><a name="Page_158" id=
"Page_158">-158-</a></span></p>
<div class="chapter">
<h2>Víz tündére Sellő-lányka.</h2>
</div>
<p>Valamikor egy legénynek, eszébe jut szegénykének, hogy ő addig
meg nem nyugszik, amíg meg nem házasodik. Az volt az ő tette-vette,
hogy a horgát elővette s nekilát a horgászásnak, rákfogásnak,
halászásnak. Tenger mellett volt tanyája, ütött-kopott
házacskája.</p>
<p>Történt egy nap a víz mellett, amint ül a horga mellett, horog
vége meg-megrezdül, a kezéből majd kiperdül.</p>
<p>– Tán csak nem egy teknősbéka került volna a horgomra, – szól a
legény ijedezve, horgát meg-megemelgetve.</p>
<p>– Ha egy nagyot rántok rajta, elszakadhat a fonalja, – gondolja
nagy óvatosan, s húzza-húzza szépen lassan, izmos karja kibírtáig,
nagy ereje kifogytáig. S amint húzza-húzogatja, vízből
vonja-vonogatja, kikukkan egy fej a habból, kibukkan egy test a
habból. A fej mintha lányé lenne, törzsöke meg halé lenne.</p>
<p>– Sellőt fogtam, nincs különben, – szól a horgász holtijedten, s
nézi sellőt tátott szájjal, félelemmel, ámulással.</p>
<p>– Soha ilyet, míg a világ, – szól a halász, húzván horgát, s
majd halat lát a sellőben, majd leányt lát szép szemében, szép
szemének nézésében. <span class="pagenum"><a name="Page_159" id=
"Page_159">-159-</a></span></p>
<p>Pedig aki halnak hiszi s szívét-lelkét megszereti, hát még
hogyha el is veszi, egyhamar az meg nem halhat, holtig marad
fiatalnak.</p>
<p>– Be sajnálom szegény sellőt, a horgomon megrekedőt, – szól a
halász sajnálkozva. – Hogy rám tapad nézésével, hogy néz rám két
szép szemével.</p>
<p>Veszi sellőt a horgáról, leakasztja fonaláról s így szól hozzá
emberséggel, jószívvel, meg szeretettel.</p>
<p>– Kicsi sellő, óvatatlan, vakmerőcske, óhatatlan; tenger mélyén
volna helyed s ahelyett ím itt termettél s jó szerencséd, hogy épp
az én horgocskámra kerülhettél.</p>
<p>Azzal karját megragadja és a vízbe lesíklatja. Sellő síklik
hullám hátán, habok közé bukdácsolván, s messze vízen eltünőben,
tenger alá sülyedőben, vissza-vissza tekint arca s félszemével
mintha sírna félszemmel meg mosolyogna.</p>
<p>Halász aztán veszi horgát, horgássza a tenger halát, s
naplementre, szürkületre, halasvedre hallal tele.</p>
<p>Estidő van, hűvösödik, kunyhók körül sötétedik. Készül a fa
tűzrakásra, készül a hal a bográcsba; a legényke sürgölődik,
estebédhez szedelődzik.</p>
<p>Ajtaján ám kopogtatnak s bocsánatért rimánkodnak. Ajtó nyílik s
belép rajta szemlesütve egy leányka.</p>
<p>– Ki vagy? Mi a kívánságod? – kérdi legény a leányzót.</p>
<p>– Árva vagyok én anyátlan, vándor vagyok én apátlan; az útamat
elvétettem, házikódba úgy tévedtem. Kérnék szállást éjszakára,
istenkénk nagy irgalmára. <span class="pagenum"><a name="Page_160"
id="Page_160">-160-</a></span></p>
<p>S amint néz és rimánkodik, s két kis keze kulcsolódik, a két
szeme pillantása, drágakő két ragyogása. Halászlegény megsajnálja,
szíves szókkal marasztalja; teás csészét tesz eléje, térd-vánkoskát
húz feléje.</p>
<p>– Fáradt ha vagy, megnyugodhatsz, éhes ha vagy, jól is lakhatsz;
lesz friss halunk, friss fogású, friss sütésű, ropogású.</p>
<p>Azzal siet a konyhába, halat rakni halbográcsba.</p>
<p>– Hogyha akarsz finom halat, ízeset meg ropogósat, bízzad csak
rám a hal gondját, én tudom ám annak módját.</p>
<p>– Vendégem van, nyugodhass meg, fáradt is vagy, pihenhess
meg.</p>
<p>– Megzavartam nyugalmadat, hadd főzöm meg vacsorádat.</p>
<p>Addig-addig rimánkodik, szíves szókkal akarkodik, míg megunja a
legényke s vendég előtt az edényke. Sürög-forog a hal körül, a
halacska tálba kerül s nekilátnak az evésnek, közbe-közbe
összenéznek. Oly finom a hal falatja, színe, szaga, párolatja;
szája szélét a halászunk nem egyszer hogy nyalogatja.</p>
<p>– Soha ilyet még nem ettem, – örvendez a vendéglátó – ha
mindennap így ehetnék, sok máséval nem cserélnék.</p>
<p>– Ha a főztöm megszeretted, máskor is megszeretheted.</p>
<p>– Igen, hogyha maradhatnál, házikómban meglakhatnál.</p>
<p>– Senkim, semmim e világon; mi a világ, azt <span class=
"pagenum"><a name="Page_161" id="Page_161">-161-</a></span> se
tudom. Engedd, hogy itt maradhassak, ételedért szolgálhassak.</p>
<p>– Már kimondom, mire vágyom, légy nekem az édes párom. Nélküled
én úgy se élek, nem élet a legényélet.</p>
<p>Fülig pirul a leányka, szégyellős a szószólása:</p>
<p>– Tenger mellett nevekedtem, sósízű a lehelletem; azt kívánnám,
hogy hetenként sós vízben megfürödhetnék.</p>
<p>– Azon könnyen segíthetünk, fürdőhelyet ha építünk, – siet
halász a válasszal.</p>
<p>– Még egy lenne a kérésem, kár ne essék tisztességben. Fürdés
közben a sós vízben, ne mutatkozz közelemben. Meg ne láss a két
szemeddel, meg ne árts a nézéseddel.</p>
<p>Furcsállotta a lány szavát; mit csináljon, adja szavát.
Rövidesen lakzit csaptak s halból oly nagy főzést csaptak, hogy
halízű az egész ház, ahol jársz és ahol megállsz.</p>
<p>Tellett-múlott az idejük, minden jóban volt jó részük. Horgászni
járt az új gazda, hullott a hal a bográcsba. Pompás volt az asszony
főzte, addig evett, amíg győzte. Csak a sok só a fürdőben, az
motoszkált a fejében. Sósban fürdik hétről-hétre, a halhúsú kis
menyecske, s míg a vízben lubickolgat, fürdőajtó zárva marad.</p>
<p>Egyszer amint megint fürdik, mindenről megfelejtkezik; se a
házra, se urára, nem gondol ő semmi másra, csak a sós víz párájára.
Az ura meg lesi-várja, mikor nyílik az ajtaja.</p>
<p>Ajtófélfán egy kis nyílás, kandikálgat be a halász, s amint néz
és benézeget, hajaszála égnek mered. Nem az asszony van a vízben,
nem az fürdik <span class="pagenum"><a name="Page_162" id=
"Page_162">-162-</a></span> a sós vízben, nem is az lubickol benne,
hanem hal- meg leányféle, egy kis vízi tündérecske, tengerszülte
kis sellőcske.</p>
<p>Nagyot dobban halász szíve, meg-megremeg teste-lelke.</p>
<p>– Azt hittem, hogy igaz lélek, halandótól meglelkedzett; holott
sellő a fajtája, sós tenger a származása. Azért kell hát az a sok
só, azért zárult be az ajtó, azért sütött-főzött halat, jóízűt meg
ropogósat.</p>
<p>Mintha álom szállna rája, oly tétova a járása, s hol elmegy, hol
megjön ismét, meg-megtörli szeme könnyét.</p>
<p>Észrevette a menyecske, hogy az ura ím megleste s mélységes mély
bánatában, szívének megszakadtában, sírva borul az urára, hű urának
két karjába.</p>
<p>– Mért sírsz, mért rísz feleségem? Sósban fürdő ékességem?</p>
<p>Szomorúan néz urára, könnye pereg orcájára.</p>
<p>– Nincs itt többé maradásom, más világ az én világom, – mondja
sírva, sóhajtozva.</p>
<p>– Mért más világ? Mért nem ez itt?</p>
<p>– Azért, – mondja az asszonyka, – mert a tenger az otthonom,
sellőből a származásom. Te mentettél ki a bajból, éltet adtál
életedből, s hogy lerójam a hálámat, otthagytam a mivoltomat s
jöttem hozzád feleségnek, szerelmetes hitvesednek. Ámde szavad nem
állottad s meglested a sellőbeli, tündérektől fogantatott,
vízitündér alakomat. Megszerettél, meghálálom, tiéd lesz az
ittfelejtett, itten hagyott ifjúságom.</p>
<p>S megcsókolja, megöleli, lehelletét ráleheli. <span class=
"pagenum"><a name="Page_163" id="Page_163">-163-</a></span></p>
<p>Indul sellő az útjára, sós tengernek irányába s amint síklik a
tengerbe, amint bukkant be a mélybe, feje mintha lányé lenne,
törzsöke meg halé lenne.</p>
<p>Búsan tér a halász haza, otthontalan otthonába; könnyeket ejt
könnyes szeme, vért csepegtet vérző lelke. De mert sellő volt
hitvese s szívét-lelkét megszerette, egyhamar ő meg nem halhat,
holtig maradt fiatalnak. <span class="pagenum"><a name="Page_164"
id="Page_164">-164-</a></span></p>
<div class="chapter">
<h2>Holló úszik, liba kúszik.</h2>
</div>
<p>Hárman voltak egy háztetőn, egy család a három holló. Ha volt
mit, hát lakmároztak, hernyófélét cuppogtattak. Fiókmadár a
fészekben, csőröcskéjét tátogatja és a legjobb falatkákat szüleinek
nyujtogatja. Igy szokás ez hollóéknál, sötétgúnyás madáréknál.</p>
<p>– Lent a kertben három nagy lúd, úszott a kert mély tavában és
javában szapulgatják hollóékat a háztetőn.</p>
<p>– Gá… gá… nézd el, hogy zabálnak, tücsköt-prücsköt vagy mit
rágnak, – szól az egyik, a nagyobbik.</p>
<p>– Ó, a csúfak, a mocskosak, – gágázik egy másik liba, –
prédájukat idehozzák s előttünk felfalatozzák.</p>
<p>– Zavarjuk el innen őket, színüket se lássuk többet, – kiáltoz a
legkisebbik.</p>
<p>Kígyót, békát esznek ők is, csíkra lesnek a libák is s míg a
másét ócsárolják, a magukét nagyra tartják.</p>
<p>Hollók ott fent elnyugosznak, ha jólaknak, elszunnyadnak.
Hollófiók gondol egyet, szárnyaival rebben egyet s hozni akar finom
férget, öregéknek eleséget.</p>
<p>– Meleg van még, majd csak később, – szólanak <span class=
"pagenum"><a name="Page_165" id="Page_165">-165-</a></span> a
hollószülők, de hollócska repülőben, pedig éppen delelőben.</p>
<p>Tüzet tűzött a nap aznap s szól a holló, az apóka:</p>
<p>– Anyjuk, jaj de fürödhetnék.</p>
<p>– Akkor én is veled mennék, – feleli a hollóanya.</p>
<p>Leszállanak a tó mellé, egész közel a part mellé s belépnek a
sekélyesbe, tó vizébe, jó hűvösbe.</p>
<p>– Ó, be pompás, kellemetes, – örvendeznek a hollócskák és a
tónak hűs vizében, egymást mossák, mosogatják.</p>
<p>Tó középen a három lúd, szárnyaikkal csapdosgatnak, hollópárra,
fürdőzőkre csőreikkel hápogatnak.</p>
<p>– Miénk a tó mindenestül, – berzenkedik a nagyobbik – s idejön
még asszonyostul.</p>
<p>– Szép vizünket, kristálytisztát, sötét tollak bepiszkítják, –
fortyan fel egy másik liba.</p>
<p>– Ki a vízből, mert különben… – sziszegi a legkisebbik s
nyujtogatja nyakát, csőrét, meresztgeti kerek szemét.</p>
<p>– Csend legyen a csőrötökkel, – szólal meg a legidősebb, –
sziszegéssel, hápogással célt nem érünk a hollókkal. Lármaszónkat
észreveszik, szándékunkat megneszelik. Jertek ide közel hozzám s a
szám majd megsúgja nektek, hogy és mit kell majd tennetek.</p>
<p>Csőreiket összedugják, úgy lesik az okos szavát s megértvén a
bölcs beszédet, nagy vidáman szétrebbennek.</p>
<p>Két holló a tó legvégén, sütkérezik a víz színén, heverésznek,
pihengetnek, gyanúperrel dehogy élnek. Ám közelg egy ravasz liba, a
három legravaszabbja; <span class="pagenum"><a name="Page_166" id=
"Page_166">-166-</a></span> mézes-mázos a beszédje, édeskés a nagy
készsége.</p>
<p>– Ó, hollócskák, szomszédocskák, ébenfából darabocskák,
örvendünk a szerencsének, tó vizét megtiszteltétek. Nagy a meleg,
úgy-e lelkem?</p>
<p>– Ó, libácska, aranyoska, – szól a holló az uracska, – nem
akartunk megzavarni, tavatokhoz tolakodni. A víz szélén
leülhessünk, csak hogy épp megfürödhessünk.</p>
<p>– Beljebb tessék, arra mélyebb, vize tisztább meg hűvösebb;
jertek velem s megmutatom, – szól a liba nyájas hangon.</p>
<p>– Ó, köszönjük, – szólal meg a vigyázatos hollóanya, – úszás nem
a mesterségünk, mélyebb vízbe nem is merünk.</p>
<p>Szól a liba:</p>
<p>– Ne féljetek, itt vagyok én mellettetek. Egyik jobbra, másik
balra, fogózzatok a szárnyamba.</p>
<p>Kelletlenül a hollócskák, megfogják a liba szárnyát s cipekednek
a mély vízbe, tónak kellős közepébe. Alig-alig értek oda, szárnyat
libbent három liba s neki a két hollócskának, két kis
hollószárnyacskának.</p>
<p>– Holló úszik, jaj be furcsa, – szól az egyik s a két hollót
ide-oda rántogatják.</p>
<p>– Holló úszik, holló úszik, jaj de furcsán fulladozik – szól a
többi s a két hollót össze-vissza ráncigálják s addig-addig, míg
egyszerre eleresztik. Szegény hollók fulladoznak, tó vizében
elpusztulnak.</p>
<p>Ezalatt a hollógyerek csigát-bigát összeszedett, mindenféle jó
falatkát, öregéknek jó vacsorát. Nagy vidáman repül haza s
háztetőre amint leszáll, senki aki lesné jöttét, vadászásból
visszatértét. Jobbra-balra <span class="pagenum"><a name="Page_167"
id="Page_167">-167-</a></span> szétnézdegél, minden neszre
figyeldegél s amint ül és szomorkodik, a tó felől fel-felhangzik
libacsapat gágogása, hápogásos nótázása:</p>
<p>– Holló úszik, holló úszik, jaj de furcsán fulladozik; buta
fejét fürösztgetjük, tó vizébe fullasztgatjuk.</p>
<p>Nagyot dobban kicsiny szíve, könnybe lábbad a két szeme, siet a
tó partja felé, szülei bús sorsa felé.</p>
<p>– Apám, anyám, – kiáltozza, becézgetve szólongatja s a tó
partján a víz mellett, két kis holttest egymás mellett.</p>
<p>Összerogy nagy bánatában, keservében, fájdalmában, társacskái
odagyűlnek s vigasztalják pajtásukat. A két testet vállra veszik, a
fészkükbe visszaviszik s annak rendje-módja szerint, egymás mellett
elföldelik.</p>
<p>– Tó vizébe ugrok én is, hadd fulladjak bele én is, – kiáltozza
a kis árva.</p>
<p>– Azzal senki meg nem éled, életed ha el is veted, – mondják a
kis cimborácskák. – Inkább rontsunk a libákra, fecsegőkre,
ostobákra; fogjuk el a bűnösöket, bűnükért hadd bűnhödjenek.</p>
<p>A kis árva belenyugszik, vérző szíve megnyugoszik.</p>
<p>Harminc legény hollópajtás, mind elrepül tó partjára, tónak
partján egy nagy fára. Lent a vizen a libácskák, fent a nagy fán a
hollócskák; a ludak a fára néznek, hollók a ludakra néznek.
Összenéz a harminc holló s elkezdi a szavát szóló:</p>
<p>– Ó, ezek a buta libák, bizonyára azt se tudják, hogy a víz
kiapadóban, tó medre kiszáradóban. A tóban egy csepp víz sem lesz,
ahány liba, mind odavesz. <span class="pagenum"><a name="Page_168"
id="Page_168">-168-</a></span></p>
<p>Ludak hallják rémülettel s libaésszel, libafejjel odafutnak a
hollókhoz, a fán ülő madarakhoz s lelkendezve kérik-kérdik, hogy
igaz-e, ami hallszik.</p>
<p>– Gyorsan gyertek fel a fára, – kiáltoznak a libákra. Három
ludak fára kúsznak, egyet lépnek, kettőt csúsznak; hápognak nagy
rémültükben, jobbra-balra eldültükben. Nevet harminc holló madár, a
libákén eszük túljár s rajtuk a sor, ők mulatnak, vígan nótát
danolgatnak:</p>
<p>– Holló úszik, liba kúszik; ha lép egyet, kettőt csúszik; jaj de
furcsa a járásuk, a csetlésük, a botlásuk.</p>
<p>Libabőrt kap a három lúd, menekülne, jaj de nem tud; ágak közé
gomolyodnak, lombok közé gabalyodnak. S amint hullnak le a fáról,
az ágakról a galyakról, a szívük elfacsarodik, a nyakuk
elcsavarodik.</p>
<p>Lehulltukban megfulladtak, a bűnükért meglakoltak s azóta mind
mai napig, szólás-mondás divatozik:</p>
<p>– Holló úszik, liba kúszik. <span class="pagenum"><a name=
"Page_169" id="Page_169">-169-</a></span></p>
<div class="chapter">
<h2>Kacskaringós folyondárka.</h2>
</div>
<p><i>Kúszók</i> között zsong a zsivaj, a réteken nagy a ricsaj.
Heverész a <i>dinnye</i>-féle, henyél az <i>ugorka</i>-féle;
<i>tök</i> indája nyujtózkodik, szomszédjába kapaszkodik.
Uraskodnék az <i>úri-tök</i>, settenkednék a <i>lopó-tök</i>;
<i>dinnyécské</i>nek az indája, csavarkodik <i>ugorkára</i>.</p>
<p>Őszi napnak sárgás fénye, sugarának rezzenése, aranyesőt
permeteztet kertek, szántók peremére.</p>
<p>Egymagában a <i>folyóka</i>, vékony szárú <i>folyondárka</i>, ül
a réten hajladozvást, <i>kúszócskák</i>kal kacérkodvást.</p>
<p>– Gyenge vagyok, kis száracskám, nincs akire ráhajthatnám, –
szól <i>folyóka</i> szeméremmel s a sok <i>kúszó</i>, a henyélő,
rá-rápislant vágyó szemmel.</p>
<p>– Kihez kússzak, kit szeressek, indájára kinek menjek? –
kacsingat a kis <i>folyóka</i>, nézegetve jobbra-balra.</p>
<p>Közelében kerekarcú, sárgabélű, szürkés héjú, úrifajta kis
<i>tököcske</i>, megszólal a <i>henyélőcske</i>:</p>
<p>– Szép kisasszony <i>folyondárka!</i> – s szőrös karját, nagy
indáját lányka felé nyujtogatja.</p>
<p>– <i>Tök-legényke</i>, mit óhajtasz? – kérdezi a kis
<i>folyóka</i>.</p>
<p>– Indámra rácsavarodhatsz, a karomba csimpajkodhatsz;
<span class="pagenum"><a name="Page_170" id=
"Page_170">-170-</a></span> karcsúságod megvédem én, mindenkivel
helyt állok én, – szól a <i>tök</i> nagy bizakodva.</p>
<p>Fogná is már a lány kezét, ölelgetné a termetét. Ám irígy egy
másik kis <i>tök</i>, csúcsos fejjel a <i>lopó-tök</i>.</p>
<p>– Volnék olyan legény mint ő, folyókához jobban illő, – mondja a
<i>tök</i> gőgösködve.</p>
<p>– Igazad van, – szól <i>ugorka</i> s lekonyul a hosszú orra; –
gyámság ha kell <i>folyóká</i>nak, nekünk szóljon és ne másnak.</p>
<p><i>Görög-dinnye</i> a szomszédban, <i>folyóká</i>hoz
odacsusszan, indájával felé kúszik, szára felé nyujtózkodik.</p>
<p>– <i>Kis folyóka</i> gyenge szárú, kisasszonyka gyenge lábú, ne
hallgass a <i>tök</i> szavára, ne hederíts indájára. Vaskos, durva
a külseje, egész üres a belseje és ha nagy is az indája,
tökkelütött a fajtája. Én vagyok az erősebbik, a szebbik, a
fényesebbik; tükör se kell én mellettem, úgy ragyog a
mindenségem.</p>
<p>Laposat néz kis <i>folyóka</i> a <i>dinnyécske</i> formájára és
a <i>dinnye</i> fényes arca, csupa csipke viganója, idres-fodros
kimonója, tükörmódra csillogni kezd, napsugárban villogni kezd.
<i>Folyondárka</i> egyet gondol s kicsiny szára meg is indul; a
járása ingó-bingó, szökellése kacskaringó.</p>
<p><i>Tök</i> megszólja a hálátlant, <i>ugorka</i> az álhatatlant s
mindahányan mind irígyek, haragjukban még renyhébbek. Vékony szárát
a <i>folyóka</i> van már kire támaszthassa; <i>dinnyécské</i>re
hajtja fejét, kínálgatja édes kelyhét, kedvében nem leli
helyét.</p>
<p>Egy-két nap még alig múlik s a <i>folyóka</i> nyiladozik; vékony
szárán a bimbócskák, kis bimbókból virágocskák. És a napnak
aranyszála, hízelegve <span class="pagenum"><a name="Page_171" id=
"Page_171">-171-</a></span> síklik rája, csókolgatja piciny száját
s friss harmattal fürösztgeti a virágját.</p>
<p>Ám múlóban a boldogság s beköszönt a szomorúság. Kelet felől
jött fel a nap, beborult az idő aznap s ím egyszerre egy nagy
<i>holló</i>, fentről lecsap a károgó. Egyenesen a
<i>dinnyé</i>nek, a fejének, két szemének. Ütögeti a csőrével,
kapargatja a körmével s kiloccsanó édes levét nyalogatja a
nyelvével.</p>
<p>Felhördül a szegény <i>dinnye</i>, feljajdul a hű hitveske. Ám a
<i>holló</i> lékelgeti és a <i>dinnye</i> magvas belét, belsejének
színes mézét nagyszaporán ízlelgeti. Mind kibuggyan a veleje, a
<i>dinnyé</i>nek ízes leve s ahány <i>holló</i> mind ott terem,
mind vért szív a sok fertelem. <i>Görög-dinnye</i> roskadozik,
zöldes héja korhadozik; íze-méze kifolydogál, magvacskája
széthulldogál.</p>
<p>Szegény árva kis <i>folyóka</i>, párja-vesztett kis kúszócska,
<i>dinnyé</i>jére ráhanyatlik, siránkozik, ájuldozik. Nyujtja
szárát mindhiába, nincs akire rátámassza; gyenge lábán meg nem
állhat, egymagára nem maradhat.</p>
<p>– <i>Tököcské</i>hez fordulhatnék, indáján megnyugodhatnék, –
gondolja a <i>folyondárka</i> s amint néz az úr-fajtára, hát a
szegény <i>úri-tök</i>nek, tövig le van feje vágva. Nemkülönben sok
másé is, a sok zöld <i>ugorká</i>é is; ki levágva, ki elázva, ki a
napban kiszáradva.</p>
<p>Erre kémlel, arra fordul, a sok henye meg se mozdul. Úgy kell
neki, – mondogatják, bosszúból még meg is szólják. Kis
<i>folyóka</i> elmélázgat, virágszeme könnybe lábbad. Száradoz a
gyenge szára, roskadoz a gyenge lába; levélkéi lehullanak,
sziromkái <span class="pagenum"><a name="Page_172" id=
"Page_172">-172-</a></span> szétszóródnak. Végigélte kis életét,
kilehelte lenge lelkét.</p>
<p>Szántóföldnek a sarkában, áll egy <i>bambusz</i> egymagában.</p>
<p>Szétnéz a sok renyhe <i>tök</i>ön, elvirágzott
<i>dinnye</i>földön, végignézi saját magát, derekának sugárságát és
azt mondja megfontoltan, bölcs szavait meggondoltan:</p>
<p>– Hogyha nekem szólott volna, de más sorsra jutott volna,
kacskaringós <i>folyondárka</i>. <span class="pagenum"><a name=
"Page_173" id="Page_173">-173-</a></span></p>
<div class="chapter">
<h2>Ibolyácska és a Puszpáng.</h2>
</div>
<p>Hosszúfejű, nagykucsmájú, ki az a bő putinájú? Senki más mint a
<i>kórócska</i>, ökörfarkú virágocska.</p>
<p>Már javában tavaszodik és a réten, mezőségen, a sok kóró
bolyhosodik. Emelgetik a fejüket, szellőztetik süvegüket s szóra
szájuk így nyílik meg:</p>
<p>– Meleg szellő fujdogál már, egy-kettőre itt lesz a nyár; nincs
itt többé maradásunk, hajlék után kell hogy lássunk.</p>
<p>Lent a réten <i>Ibolyácska</i>, feltekint a putinásra s kérdi
tőle:</p>
<p>– Bő plundrádban, nagy kucsmádban hova készülsz, merre
indulsz?</p>
<p>– Te vagy az, kis ibolyácska? – kérdezi az ökör-kóró. – Lám-lám,
te is kinyíllottál, de szépen kivirítottál.</p>
<p>– Szépségemet még nem tudom, – feleli az ibolyácska, – de a
meleg kicsábított, lehellete elkábított. Hová készülsz? Azt
kérdeztem.</p>
<p>– Készülődünk fel a hegyre, biztonságos védett helyre, – feleli
az ökör-kóró.</p>
<p>– Hát itt lent tán veszedelmes? – kérdezi az ibolyácska.</p>
<p>– Asszonynépség, gyerek-sereg lepi majd el <span class=
"pagenum"><a name="Page_174" id="Page_174">-174-</a></span> a nagy
rétet, – súgja neki a kórócska; – füvet tépnek, hancúroznak, be
könnyen széttaposhatnak.</p>
<p>– Aztán merre szándékoztok?</p>
<p>– A patakon túl a hegyre.</p>
<p>– Elvinnétek magatokkal?</p>
<p>– Gyere velünk, ibolyácska.</p>
<p>– Puszpángocska, játszótársam, egymagára hogy hagyhassam?</p>
<p>– Pajtáskád is hozd magaddal.</p>
<p>Összeállnak vándorútra s elindulnak a nagy útra. Odaérnek a
patakhoz, patakocska hűs partjához s két kis pajtás letelepszik,
víz mellé leheveredik.</p>
<p>Int nekik a nagysüvegű, rájuk szól a bolyhos fejű:</p>
<p>– Kis virágok, mire vártok? Part mellett mit lustálkodtok?
Álljatok fel, gázoljunk át, hegyi tanyánk vár odaát.</p>
<p>Ám a két kis hiú virág, csak üldögél a pataknál s nézi magát a
tükörben, víz tükrében elbűvölten.</p>
<p>– Én lennék a kék ruhácskás? – kiált fel az ibolyácska.</p>
<p>– Én meg az a fehér fodros! Jaj be csinos, be takaros. –
Odavannak mind a ketten, dehogy mennek ők el innen.</p>
<p>Száll egy lepke szálldogálva, rálebben a két virágra.</p>
<p>– Ó, be helyre két virágszál, – mond és mingyárt tovább is
száll.</p>
<p>Be boldogok mind a ketten, dehogy mennek ők el innen. Ökörfarkú
kis kórócska, áll a parton egyre várva; mosolyog a két virágon,
mulatoz a hívságokon.</p>
<p>– Kisasszonykák siessetek, ruhátokon libbentsetek, <span class=
"pagenum"><a name="Page_175" id="Page_175">-175-</a></span> –
szólnak rá a virágokra, víz tükrére bámulókra.</p>
<p>– Dehogy megyünk fel a hegyre, mikor itt a patak tükre, – szól
ibolya kényeskedvén, vízben magát nézegetvén.</p>
<p>– Mind a ketten szépek vagyunk, nem a hegyre valók vagyunk;
nektek hegyen a helyetek, mint a boncé süvegetek, – szól a puszpáng
gúnyolódva s lefitymálja kórócskákat.</p>
<p>A sok kórót bántja a szó, jó szándékát megócsárló:</p>
<p>– Józan szóra nem hallgattok, vesztetek lesz hiúságtok.
Asszonynépség, gyereksereg, mind ellepi a nagy rétet; füvet tépnek,
hancuroznak, egy-kettőre eltaposnak.</p>
<p>Azzal fogja putináját, jól felgyűri nadrágszárát s átgázol a
patak vizén. A sok kóró mind utána, ki előtte, ki nyomába; hegyre
vezet az ő útjuk, hegy tetején a tanyájuk.</p>
<p>Lent a réten két leányka, jön a patak hűs partjára. Szétnéznek
és megpillantják, a két hiú virágocskát.</p>
<p>– Ibolyára, kék virágra bukkantam én, – szól az egyik.</p>
<p>– Egy puszpángra, szép tarkára akadtam én, – szól a másik.</p>
<p>Felvillan a két cifrácska, büszkén néznek a két lányra s
illegetik ruháikat, billegetik szirmaikat. Ám a lányok lehajolnak,
virág felé szagolgatnak s mind a kettőt megragadják, gyökerestül
kiszaggatják.</p>
<p>Fent a hegyen ökör-kórók, örülnek a nyugalomnak; senki őket nem
zavarja, se lábbal meg nem tapossa. <span class="pagenum"><a name=
"Page_176" id="Page_176">-176-</a></span></p>
<p>– Vajjon a két virágocska, puszpáng és az ibolyácska, patak
partján vannak-e még? A tükrébe néznek-e még? – kérdik egymást,
mosolyogva. – Nézzük meg az otthonjukat, meglelték-e
nyugalmukat?</p>
<p>Öten-hatan le is mennek, vizsgálódnak, nézgelődnek és nem látnak
egy lelket se, ibolyát se, puszpángot se. Amint nézik a folyócskát,
vizének a csobbanását, két kis virág uszkál benne, hervadozva,
senyvedezve.</p>
<p>– Ti volnátok, kis virágok? – kérdezik az ökör-kórók.</p>
<p>– Hej, be nagy a mi bánatunk, rosszra fordult a mi sorsunk, –
könnyezget az ibolyácska, sirdogál a puszpángocska.</p>
<p>Megdöbbennek a kórócskák s szomorúan, szívdobogva, hallgatják a
két kis virág szívszaggató mondókáját:</p>
<p>– Két kis lányka járt a réten, a patakba néztünk éppen s
kirántottak a helyünkből, kiszakadtunk a fektünkből. Egy-két nap
még becézgettek, szorongattak, szeretgettek, ám az arcunk fonnyadni
kezd, szép szín ruhánk fakulni kezd. Harmadnapra megragadtak s
kíméletlen durva kezek, a patakba beledobtak. Szavatokra nem
hallgattunk, elsenyvedtünk, elsorvadtunk.</p>
<p>Patak vize csak folydogál, a két virág csak uszdogál; sodródnak
a hullám hátán, lemerülvén majd felbukván s addig-addig
hajszolódtak, míg a vízbe befulladtak.</p>
<p>A bús kórók bonc módjára, kiállnak a víz partjára; patak mellett
imádkoznak, két halottat búcsúztatnak. <span class=
"pagenum"><a name="Page_177" id="Page_177">-177-</a></span></p>
<div class="chapter">
<h2>Csodatévő ócska ecset.</h2>
</div>
<p>Egy szegény festőről szól ez a mese. Szegény volt, de a
mesterségében ugyancsak kitett magáért. Egy <i>bonc</i> nyitott be
egy nap hozzá és azt mondta neki:</p>
<p>– Hallom, hogy mestere vagy a mesterségednek; azért jöttem, hogy
lefestessem magam.</p>
<p>– Akár meg is kezdhetjük, – feleli a festő és egy-kettőre hozzá
is lát a munkához. Mire alkonyodni kezdett, már el is készült a
képpel és átadja a <i>bonc</i>nak.</p>
<p>– Akár csak a második énem, – örvendez a <i>bonc</i> és amikor
fizetni kellene érte, egyet vakar a feje búbján.</p>
<p>– Szegény vagyok, – mondja, – pénzzel nem tudlak megfizetni. De
van ám egy ecsetem, azt odaadom neked.</p>
<p>– Mihez konyít az a te ecseted? – kérdi a festő tréfásan.</p>
<p>– Ahhoz, – feleli a <i>bonc</i> nagy komolyan, – hogyha akármit
is lepingálsz vele és hármat tapsolsz hozzá, való elevenre válik az
a kép. Ha aztán megint hármat tapsolsz, megint csak kép lesz
belőle. Jól vésd az eszedbe, amit elmondtam és jól vigyázz az
ecsetre.</p>
<p>Azzal odanyul a gelebébe, előhúz egy ütött-kopott <span class=
"pagenum"><a name="Page_178" id="Page_178">-178-</a></span>
ecsetecskét és odaadja a festőnek. Nem nagyon főtt a festő feje a
pénzért, hát elfogadta az ecsetet, de még meg is köszönte és
odadugta a többi közé, egy bambusznak a nyilásába. Elköszönt aztán
a <i>bonc</i>, bocsánatot kért az alkalmatlankodásért és ment a
maga útjára, odébb egy-két házzal. A festő pedig, mintha nem is
lenne meg az az ecsetje, továbbra is csak a magáéval festegetett.
Nem igen adott a szónak hitelt, ha mindjárt <i>bonc</i> ejtette is
ki.</p>
<p>Történt egy nap, hogy a <i>dájmió</i> egy embere állít be
hozzá.</p>
<p>– Mi jót hoztál? – kérdi tőle a festő.</p>
<p>– Azt – feleli az ember, – hogy a <i>dájmió</i> hivat a
palotájába, sietős a dolga veled, beszélni szeretne veled.</p>
<p>Szedelőzködik a festő, veszi a festékjeit meg az ecsetjeit és
mennek a palotába, a <i>dájmió</i> színe elé.</p>
<p>– Mi a kívánságod, miért hivattál? – kérdezi a festő.</p>
<p>– Azért hivattalak, – mondja neki a <i>dájmió</i>, – hogy
lefestessem veled a drágaságaimat. Annyi a sok szép holmim, hogy
nem győzöm a nézésükkel, de meg időm sincs hozzá. Úgy gondoltam s
azt szeretném, hogy lefestenéd a sok dolgot, mind ott legyen egy
nagy képen. Mindennap megnézném őket, egyszerre mind valamennyit.
Elvállalnád ezt a munkát?</p>
<p>– Szívesen, – feleli a festő, – akár mindjárt hozzá is
látok.</p>
<p>Beszólítja a <i>dájmió</i> a sok szolgáját és hozzák a
szebbnél-szebb holmikat, arany-, ezüst-szobrocskákat,
gyöngyös-köves bálványkákat, színes-lakkos ládácskákat, nehézselyem
szövetfélét s Isten tudja, <span class="pagenum"><a name="Page_179"
id="Page_179">-179-</a></span> mi mindent még. Még a festő is alig
győzi a nézéssel. Nem is nézi, hanem festi és amire leáldozóban a
nap, elkészült a nagy munkával.</p>
<p>Tetszett a kép a <i>dájmiónak</i>, jól megnézi, megmustrálja és
kérdezi a festőtől, hogy mi jár érte? Meghányja-veti a festő és azt
feleli a <i>dájmiónak</i>:</p>
<p>– Sokat fáradoztam vele, jól meg is csináltam, száz arany lesz
az ára.</p>
<p>Rém fösvény volt a <i>dájmió</i> s nagyot ugrott a száz
aranyra.</p>
<p>– Mennyit mondtál? – kérdi, mintha nem hallotta volna jól.</p>
<p>– Száz aranyat, – feleli újra a festő.</p>
<p>– Ne beszélj bolondokat, – kiáltja a <i>dájmió</i>. – Egy
aranyat kaphatsz érte, egy garassal se többet.</p>
<p>Most a festő ugrott egy nagyot és erősen rászól a
<i>dájmióra</i>, hogyha ilyen nagy képet akart, fizesse is meg érte
a száz aranyat, egy fillérrel se fogad el kevesebbet.</p>
<p>Addig-addig, míg úgy összeszólalkoztak, hogy parázs veszekedés
lett a vége. A legvége meg az, hogy lefogatta a <i>dájmió</i> a
festőt és börtönbe csukatta szegény fejét. Tehette, hisz nagy úr
volt az Istenadta.</p>
<p>Ül a szegény festő a börtönben és úgy nekikeserítette a nagy
igazságtalanság, hogy szinte belebetegedett a nagy haragjába. Sokat
járatja az eszét a mesterségén és hogy, hogy nem, egyszerre csak
eszébe jut a <i>bonc</i> ecsetje.</p>
<p>– Hátha kipróbálnám? – gondolja magában; – hátha hasznát
vehetném?</p>
<p>Kéreti a börtön urát, börtönnek az őrizőjét és azt mondja neki:
<span class="pagenum"><a name="Page_180" id=
"Page_180">-180-</a></span></p>
<p>– Untat a sok semmittevés, félek, hogy még belé találok
bolondulni. Egy ócska ecsetkém van odahaza, ütött-kopott,
színehagyott, ha azt idehozatnád, munkához látnék vele és neked is
festenék valamit.</p>
<p>Érte küld az őrtálló, kikeresik a bambusznádból és elhozzák
neki. Egyet gondol aztán a festő és kettőt akar cselekedni. Elővesz
egy hártya-lapot és ugyanazt festi meg még egyszer, amit a
<i>dájmió</i>nak csinált volt. Csakhogy újabb formában a rajta
levőket és még nagyobbaknak, mint amilyenek a valóságban
voltak.</p>
<p>Alig várta a festő, hogy elkészüljön a képével. Megpróbálja,
összecsapja a tenyerét egyszer, kétszer, háromszor és csudák
csudája, előtte elevenedik meg a kép, előtte a sok drága holmi.
Arany-, ezüst- kis szobrocskák, gyöngyös-köves bálványocskák,
színes-lakkos kis ládácskák, nehéz selyem szövetfélék s Isten
tudja, mi minden még.</p>
<p>Szaladnak az emberek a <i>dájmió</i>hoz, mondják neki a sok
drága holmit; azt se tudják honnan s hogyan kerültek elő. Egyéb se
kellett a kapzsi uraságnak. Szalad a hírhozókkal a fogházba, a
festő áristomába; hát csak eláll a szeme-szája, úgy elbámészkodik a
sok szép holmin. Mikor még az övénél is szebbek voltak, szebbek is,
meg nagyobbak is.</p>
<p>– Honnan való ez a sok drágaság? – kérdi a festőtől.</p>
<p>– Otthonról hozattam ide őket, – mondja félvállról a festő, –
hogy nagyobb legyen a kényelmem, meg az örömöm.</p>
<p>Egyet villan a <i>dájmió</i> sóvár szeme és azt mondja a
festőnek: <span class="pagenum"><a name="Page_181" id=
"Page_181">-181-</a></span></p>
<p>– Ha nekem adod a holmidat, kiszabadulsz a fogságodból.</p>
<p>Úgy tett a festő, mintha hallani se akarna róla.</p>
<p>– Cseréljünk akkor, – kezdi megint a <i>dájmió</i>, – az én
holmim a tiéd legyen, ezeket meg add énnekem.</p>
<p>Megint csak úgy tett a festő, hogy gondolkozott rajta és
nagynehezen, immel-ámmal, belenyugodott végül a cserébe.</p>
<p>– Csak azért, hogy kiszabadulhassak, – magyarázta a
<i>dájmió</i>nak.</p>
<p>Az volt a vén fösvény legelső dolga, hogy a saját palotájába
vitette a sok holmit, a magáét pedig a festő lakásába szállíttatta.
A festőnek is megvolt a magához való esze és egy-kettőre azt tette,
hogy holmistul, mindenestül elköltözködött és egy másik
tartományban telepedett meg. Annyi kincse, kincset érő sok holmija
volt, hogy gazdag emberszámba ment és bőven tellett neki
mindenre.</p>
<p>Csak épp avval tartozott még a <i>dájmió</i>nak, hogy amint
üldögél egy nap az otthonában, összecsapja a tenyerét egyszer,
kétszer, háromszor és íme, a <i>dájmió</i> palotájában, a másik
tartományban, úgy eltünt egyszerre a sok holmi, mintha sose lett
volna benne. Csak egy nagy kép maradt helyette, csak azon volt meg
a sok holmi.</p>
<p>Úgy nekiesett a <i>dájmió</i> a nagy bánatnak, hogy
belebolondult szegény feje és a bolondok házában egyre csak azt a
nagy képet nézte és rajta a sok holmit valóságnak vette.
<span class="pagenum"><a name="Page_182" id=
"Page_182">-182-</a></span></p>
<div class="chapter">
<h2>Felejtető gyömbért evett.</h2>
</div>
<p>Falubéli fogadóban, ott esett meg ez az eset. Kapzsik voltak a
fogadósék, az ember is, az asszony is és csak a pénzért
éltek-haltak. Mintha egyéb jó se lenne ezen a nagy világon.</p>
<p>Betéved egyszer hozzájuk egy utas, estefelé járt az idő és ott
akart átéjszakázni a falubéli kis fogadóban. Gazdag ember lehetett
a vendég, sok a holmija, még több a pénze, csak úgy csörgött a
zacskójában. Sóvár szemmel nézték a fogadósék, hogy mi mindene van
ennek az embernek.</p>
<p>– Asszony, – súgja oda a fogadós a feleségének – sok pénze lehet
ám ennek a mi vendégünknek; megdézsmálhatnánk egy kissé. Mit
gondolsz, hogyan férkőzzünk hozzá?</p>
<p>– Lopásra nem vetemedhetünk, – feleli az asszony, – istenellenes
dolog lenne. Hacsak itt nem felejtené valahogy a pénzét.</p>
<p>– Nem olyan felejtős a gazdag ember, – mondja a fogadós, –
inkább még többet talál hozzá.</p>
<p>Elgondolkozik az asszony, majd egyet bök a homlokára és így szól
az urához:</p>
<p>– Hátha gyömbért etetnénk vele? Felejtető gyömbérételt.
<span class="pagenum"><a name="Page_183" id=
"Page_183">-183-</a></span></p>
<p>– Gyömbért? Felejtető ételt? – bámul rá az ura.</p>
<p>– Azt hát, – bólint rá az asszony. – Ereje van a gyömbérnek s
hogyha vele megetetnek, elfelejted minden dolgod, el a mát, el a
holnapot. Pénzed ha van elfelejted, odahagyod ha elteszed, semmire
sem emlékezel, mindenről megfeledkezel.</p>
<p>Örül a két egy lélek, hogy megtalálták a módját. Siet az asszony
a konyhába és hozzálát a sütés-főzéshez. Rizsgombócot gyömbérrel
főz, a tésztába gyömbért gyúr be s minden, amit összekotyvaszt,
gyömbéresen kerül tálra.</p>
<p>Itt az estebéd ideje, terül a vendég előtt a kis asztalka.
Hozzálát az utas és sorra kóstolgatja az ételeket.</p>
<p>– Gyömbérízű ez a gombóc, – gondolja magában az ember és a
tésztába kóstol bele.</p>
<p>– Gyömbérszagú ez a tészta, – gondolja ismét és más étel után
nyúl.</p>
<p>– Gyömbéres itt minden étel, – bosszankodik magában s gyanús
szemmel méregeti hol az ételeket, hol a fogadósékat.</p>
<p>Addig-addig eszmélkedik, míg kezd a szitán átlátni és se szó, se
beszéd, indul a szobájába, hogy pihenőre térjen.</p>
<p>Összesúgnak a fogadósék és várva-várják a másnap reggelt.</p>
<p>– Mit hoz vajjon a gyömbérke? Lesz-e zacskó pénzzel tele? –
egyre csak ezt hányják-vetik.</p>
<p>Talpon vannak korán reggel s óvatosan, lábujjheggyel,
odasompolyognak az utashoz, szállásbeli szobájához. Hallgatóznak,
leskelődnek, nagy csend a vendég szobájában. Tolóajtót félretolnak,
nagy <span class="pagenum"><a name="Page_184" id=
"Page_184">-184-</a></span> loppal bepillantanak, hát nagy szentek
ámuljatok, csudadolgot csudáljatok.</p>
<p>Nincs a házban egy lélek se, holmi-egymás pénzecske se, hűlt a
helye az utasnak, nyoma sincs sok cókmókjának.</p>
<p>– Hát a gyömbér, amit evett? Ami mindent elfelejtet? – kérdi az
ember az asszonytól.</p>
<p>– Hogy a pénzét mind elvitte s cókmókostul itt hagyni
elfelejtette, azt is csak a felejtető gyömbér tette, – mondja nagy
fontoskodva az asszony.</p>
<p>– Hát az étel, ital ára? Szállásért a tartozása? – szól az ember
nagy morogva, fejebúbját vakargatva.</p>
<p>– A vendégünk gyömbért evett, fizetséget elfelejtett, – szól az
asszony sopánkodván, orra hegyét lehorgasztván. <span class=
"pagenum"><a name="Page_185" id="Page_185">-185-</a></span></p>
<div class="chapter">
<h2>Bambuku-csagama.</h2>
</div>
<p>Egy kis községben történt, annak is egy szent templomában. A
templom sok lim-lomja között ott dímatlankodott egy nagy teafőző,
ócska volt és már a rozsda is kikezdte. Teát meg jórég nem főztek
benne.</p>
<p>Észreveszi egy nap a templom bonca és gondolja magában, hogy bíz
ő használatba veszi azt az edényt. Leszedegeti a polcról, kiöblíti,
vizet önt bele és ráteszi a tűzre, a szén parazsára. Ahogy kezd már
a víz melegedni, egyszerre csak rémülettel látja a boncunk, hogy
íme az a rozsdás teafőző, elülről egy fejecske, hátulról egy
farkinca, mintha mozgolódnék egy kissé. Akár csak a borzé, olyanná
lett a formája.</p>
<p>Visszahőköl a bonc az edénytől és kiáltoz a fiatalabb boncok
után, hogy siessenek a segítségére. A teafőző eközben felszáll a
tűzről és úgy repülget a levegőben, akár egy élő madár. Seprőt meg
porolót ragadnak a kisboncok és addig hajszolják, hajkurásszák a
repülő micsodát, míg lerántják valahogy a földre. Majd hogy össze
nem törték szegénykét. Nagy óvatosan megfogják, nagy félénken
megnézegetik, hát nincs egyéb belőle, csak a teafőző-edény.
Belehelyezik egy ládába és azon gondolkozik a <span class=
"pagenum"><a name="Page_186" id="Page_186">-186-</a></span> szent
bonc, hogy valahogy szépszerével mi módon szabadulhatna meg
tőle.</p>
<p>Egy rongyszedő téved épp be a templomba, esteli imádságát akarja
elvégezni. Egyet gondol a mi boncunk, hogy eladja azt a teafőzőt,
hátha megveszi az a szegény ember. Még egy kis aprópénzt is kaphat
érte.</p>
<p>Előveszi a teafőzőt, odaviszi a rongyszedőhöz és odakínálja
neki. Jó szíve volt a szegény embernek, megveszi a teafőzőt. A
kezébe veszi, hazamegy vele a szomszéd községbe és amikor a
lefekvésre kerül a sor, odateszi az ágyához, a párnája mellé.</p>
<p>Úgy éjfél körül, egyszerre csak arra riadoz a rongyszedő, mintha
kapirgálna valami mellette. Körültekint a félhomályban, odanéz a
teafőzőjére és szinte megborzog a rémülettől, amint megpillantja az
edényét. Elülről egy fejecske, hátulról egy farkinca; két lábacska
jobbfelül, két lábacska balfelül, mintha mozgolódnék egy kissé.
Akár csak a borzé, olyanná lett a formája.</p>
<p>Egyet mozog a főzőcske, aztán odafordul a rongyszedőhöz és azt
mondja neki:</p>
<p>– <i>Bambuku-csagama</i> az én nevem, megismered majd a hírem,
jól értek én sok mindenhez, hát még tánchoz, zenéléshez.</p>
<p>Odáig a rongyszedő a nagy csudálkozástól.</p>
<p>– Jóravaló embernek látlak, – mondja tovább a főzőcske. – Nagy
hasznomat fogod még venni.</p>
<p>Egyszerre elmult az emberünk ijedelme, kezébe veszi a beszélő
edényt és barátsággal meg-megcirógatja.</p>
<p>Híre terjed a községben, hogy itt a <i>Bambuku-csagama</i>, a
csuda-teafőző, hogy olyan táncolást tud <span class=
"pagenum"><a name="Page_187" id="Page_187">-187-</a></span>
<span class="pagenum"><a name="Page_188" id="Page_188"><br />
-188-</a></span> csapni, hogy még a csudánál is csudább. Egy
fabódét deszkáztat össze és csődíti az embereket a rongyszedő, hogy
nézzék meg a varázslását. Emberek emberek hátán, úgy bámulják
nap-nap után és csak úgy dűl a sok ajándék, meg a sok arany-,
ezüstpénz.</p>
<div class="figcenter" style="width: 369px;"><a href=
"images/i005hq.png"><img src="images/i005.png" alt=
"Bambuku-Csamaga." title="Bambuku-Csamaga." /></a>
<p class="caption">Bambuku-Csamaga.</p>
</div>
<p>Gazdag emberré lett a szegény rongyszedő, bővében volt a
mindennapijának.</p>
<p>Eszébe jut egy nap a templom és veszi a teafőzőjét, vesz egy
csomó aranyat meg egyébféle ajándékot és viszi őket a templomba,
ahol a csudadolgát kapta volt. Beállít a bonchoz és azt mondja
neki:</p>
<p>– Visszahoztam az ócska teafőződet, te vedd ezután hasznát. Sok
pénzt meg miegymást szereztem vele, íme, a tied meg a templomodé
legyen a fele. <i>Bambuku-csagama</i> a teafőződ neve, templomodban
legyen ezután a helye.</p>
<p>Odáig volt a bonc a nagy ámélkodástól és közelében a templomának
egy másik kis templomot építtetett, abba helyezte el a
csuda-teafőzőt.</p>
<p>Nagy lett a híre-neve az új szentnek és csak úgy tódult a sok
ember az új templomba, hogy áldásért meg földi boldogságért
könyörögjenek hozzá. <i>Bambuku-csagama</i> az új bálvány neve,
jólétet fakasztó földi híressége. <span class="pagenum"><a name=
"Page_189" id="Page_189">-189-</a></span></p>
<div class="chapter">
<h2>Hacsibime, a fatálas.</h2>
</div>
<p>Sok-sok éve, réges-régen, éldegéltek egy községben. Öreg volt az
ember, asszony, szegényesen éltek nagyon. Kunyhójuknak ékessége,
lánykájuk volt, <i>Hacsibime</i>. Szépségének párja nem volt, csupa
jóság, bájosság volt.</p>
<p>Megjött egy nap, hogy az apjuk elhagyta e szép világot s úgy
maradtak mint az ujjam, a szép lányka meg az anyja. Idő mult, míg
megnyugodtak, de a szegény öreg asszony semminek se örült többé,
még a lánya arcának sem.</p>
<p>– Árthat neki nagy szépsége, – mondogatta volt az anyja, –
veszedelem környékezi, sok kísérés kerülgeti.</p>
<p>Ügyet se vet a lányára, szépséges kis orcájára, szorgalomra
szoktatgatja, szót fogadni tanítgatja. Jó lelke volt lánykájának,
örömére az anyjának.</p>
<p>Évek teltek, évek multak s eljött az a szomorú nap, hogy az
asszony nagy beteg lett, szegény feje ágynak esett. Nagy betegen
inti lányát, hogy maradjon jónak lelke, a rosszat meg
elkerülje.</p>
<p>– Jaj mi lesz a leánykámmal, – sopánkodik szegény beteg, – nem
lesz aki oltalmazza, tettét-vettét megvigyázza. <span class=
"pagenum"><a name="Page_190" id="Page_190">-190-</a></span></p>
<p>Odaszól a leányának, hogy egy fatál az udvaron, hozza be nagy
hamarosan. Hozza a lány a fatálat, odanyujtja az anyjának s
letérdel az ágya mellé, hogy megtudja óhajtását. Fogja anyja a
fatálat, ráilleszti a lányára, feje selymes hajzatára. Nagy széle
volt a fatálnak s amint reáborította, az arcát beárnyékolta,
úgyhogy senkise láthatta, hogy mily szépség van alatta.
Megnyugodott a nagy beteg és fogadtatta a lányával, hogy a tálat a
fejéről le nem veszi, míg a világ. Lehanyatlott párnájára és a
lelkét kilehelte.</p>
<p>Egymagára maradt a lány, anyától, apától árván, nincsen többé
gondozója, tanácsokkal ellátója. Élni szegény úgy éldegélt, hogy
mezőre járt dolgozni, rózsát szedni, magot vetni s mikor este nagy
fáradtan visszatért a kunyhójába, nyugodt szívvel gondolhatott
anyja, apja tanácsára, fogadalma szent szavára. S mert a tálat le
nem vette, elnevezték községszerte: <i>Hacsibime</i>, a
fatálas.</p>
<p>Legények megkörnyékezték, kérő szóval arra kérték, vegye kissé
le a tálját, hadd láthassák szép orcáját. De a lányka állhatatos,
ügyet sem vet semmi szóra, kísértő rossz gondolatra. Szűkösen csak
megéldegélt, munkás lány volt, sose henyélt, <i>Hacsibime</i>, a
fatálas.</p>
<p>Épp a mezőn dolgozgatott, szorgalmasan munkálkodott, amikor egy
földesgazda, a környék leggazdagabbja, meglátta a serénységét, nagy
szorgalmát, ügyességét. Hozzálépett, köszöntötte, szíves szókkal
megdícsérte s amint látta nagy jóságát, szíve-lelke tisztaságát,
befogadta a házába, nem cseléd, de gyerekszámba. Beteg volt a
földesasszony, <span class="pagenum"><a name="Page_191" id=
"Page_191">-191-</a></span> ahoz kellett ápolónak s amint napok,
hetek teltek, gondjai megkönnyebbedtek.</p>
<p>Történt egy nap, hogy a házhoz kedves vendég állított be. Nagy
fia volt a gazdának, az jött volt meg idegenből. Látja a lányt
anyja mellett s jót nevet a fatányérján, amikor megmondják neki,
hogy fejéről le nem veszi. Mégis egyszer, hogy, hogy nem volt,
alánézett a fatálnak s szeme-szája tátva maradt, megláttára a szép
lánynak.</p>
<p>– Ő lesz az én feleségem, senki más e nagy világon, – mondja
legott szüleinek s szóval, szívvel addig kéri, kérő szóval
esdekeli, míg a célját el nem éri.</p>
<p>Ám a lányka szabadkozik, hogy őt tiltja fogadalma, anyjának tett
igéretét, mindhalálig ő megállja. Nehéz szívvel huzakodik,
bocsánatért rimánkodik.</p>
<p>Mikor megjött az éjszaka s nyugalomra hajtja fejét, álmában az
anyját látja s arra inti a lányát, hogy szereti gazda fia, menjen
hozzá feleségül. Boldog szívvel ébredezett s mert kedvére volt a
legény, enged unszoló szavának s kezét-szívét odanyujtja.</p>
<p>Közeleg a lagzi napja, sürgés-forgás, készülődés s örömére a
nagy napnak, arra kérik a leánykát, hogy a fatál fogadalma kerüljön
le a fejéről. Ám a fatál a fejére, mintha oda lenne nőve és amint
húzzák, ráncigálják, nagy fájdalom hasítja át.</p>
<p>– Maradjon csak inkább rajta, – szól a násznép megnyugodva és
úgy indul el esküvőre <i>Hacsibime</i>, a fatálas.</p>
<p>Lakománál ül az új pár, hozzák a hármas nászitalt s mikor a lány
a pohárkát, harmadszorra kiüríti, <span class="pagenum"><a name=
"Page_192" id="Page_192">-192-</a></span> egyet roppan fején a tál
s darabokban hull le róla. Ámultára mátkapárnak, a szülőknek és
násznépnek, drágakő meg arany, ezüst hulldogál a törött tálból.</p>
<p>Soha annyi kincset együtt, nem láttak még a községben. Még
nagyobb az ámulásuk, amint a lány fatál nélkül, ragyogón nagy
szépségétül, irul-pirul virágmódra. Soha olyan bájos arcot, a világ
még alig látott s mindenkihez kedves nyájas, <i>Hacsibime</i>, a
fatálas. <span class="pagenum"><a name="Page_193" id=
"Page_193">-193-</a></span></p>
<div class="chapter">
<h2>Szellemirtó Sippejtaro.</h2>
</div>
<p>Réges-régi időkben történt, ördögök és sárkányok idejében, mikor
a szellemeknek országuk volt, boszorkányok köztünk jártak, deli
vitéz viaskodott, szép leányzót szabadított; abban az időben élt
még a mi leventénk.</p>
<p>Veszi egy nap a kardját meg a cókmókját és indul világgá, hogy
szerencsét próbáljon és hogy segítsen a segítendőkön.</p>
<p>Jó ideig csak jár-kél, csak bujdosik, senki se akad útjába,
semmi se kerül kardélre. Rengeteg egy erdőben téved el egy nap,
csak úgy feketéllik a sűrűsége és meredezik a hegysége. Se kunyhó
se kaliba, se ember se állat, még csak szellem sincs a közelében.
Itt-ott egy kis gyalogösvény, az is megszakad előtte. Ráborul a
félhomály és ahogy botorkál a sötétben, tüskés bozót meg
cserje-csalit, csak úgy bukdácsolgat benne.</p>
<p>Nagyhirtelen egy falba ütődik és amint körültapogatja,
körüljárogatja, hát látja, hogy egy félig rom-templom. Valahogy
csak bevánszorog rajta és ütött-kopott oltára előtt, majd csak
meglesz a menedéke.</p>
<p>– Jó lesz éjszakára, – gondolja magában és leteríti a subáját,
hogy megpihen egyet. Üres tarisznyája, <span class=
"pagenum"><a name="Page_194" id="Page_194">-194-</a></span> az lesz
a párnája, kardja nagy ereje a megőrizője. Álomra hajtja a fejét és
csakhamar el is szenderedik.</p>
<p>Éjfélre járhatott az idő, amikor egyszerre csak olyan rémítő egy
üvöltés, olyan fene nagy sikongás támad, hogy felriad a legény az
álmából.</p>
<p>– Tán csak álmodom – gondolja magában, de olyan borzalmas a
rikoltozás meg sikongatás, hogy a hegység is visszahangzik
tőle.</p>
<p>Felemelkedik a legény a fektéből, markába szorítja a kardját és
nagy óvatosan kinéz a félhomályba. Szörnyű volt a látomása, épp
hogy kővé nem dermedt tőle. Gonoszarcú macskacsapat kering egy
térségen, veszett kedvvel ugrándoznak, sikongatnak, csattogtatják
fogaikat, villogtatják szemeiket, hogy hegy-völgy rendül meg bele.
Veszett módra forgolódnak és habzó szájjal üvöltgetik:</p>
<p>– <i>Sippejtaro</i> meg ne tudja, <i>Sippejtaro</i> meg ne
sejtse.</p>
<p>Épp a tele hold világította meg őket, szinte beleborzadt a
levente. De amint elmúlt az éjfél, egyszerre csak eltűnik a sok
macskakísértet és halál csendessége borul a környékre. Lefekszik
aztán a levente és fel se ébredt reggelig, kivilágos-virradtig.</p>
<p>Talpra ugrasztja a nagy világosság és siet kifelé a templomból,
hogy otthagyja ezt a boszorkánytanyát és megtudjon róla egyet-mást.
Előtte egy kis ösvény, a minap este sötétjében dehogy is vehette
észre. Elindul rajta és bezzeg nagy az ő öröme, hogy nem a hegynek
vezet a nyoma, hanem le a hegyről egy nagy síkra.</p>
<p>Egy-két kalibát pillant meg a távolban. Azontúl meg egy kis
falut. Csak úgy kergeti a buzgósága <span class="pagenum"><a name=
"Page_195" id="Page_195">-195-</a></span> meg az éhsége és már a
határán van a falunak, amint asszonyok, emberek sírása, síró-rívó
jajveszékelése hangzik át hozzá. Legott elfelejti az éhségét és
siet az egyik kunyhóhoz, hogy merre a veszedelem és hogy kell-e
segítség hozzá.</p>
<p>Odamegy az asszonynéphez és bármit is kérdez tőlük, egyre csak a
fejüket rázzák és búsan-keservesen csak azt hajtogatják, hogy
hiábavaló minden, nincs ő rajtuk segítség.</p>
<p>– Esztendőnként, – mondják végre nagynehezen, – megjön a hegy
ördöge és egy áldozatot viszen el tőlünk; egy-egy leányzót minden
évben. Ma jár le megint az egy esztendő és legszebb lányát a
falunknak, szerelmetes magzatunkat, egyetlenegy virágunkat, azt
kell hozzá vinnünk. Ez a mi nagy keserűségünk, szívettépő mély
bánatunk.</p>
<p>Egyik ámulatból a másikba esik a vitéz és kérdi tőlük, hogy
merre viszik azokat a szegény ártatlanokat.</p>
<p>– Ahogy leszáll a nap, – felelik neki, – egy ládába helyezzük a
lánykát, egy szegényes gyaloghintóba és felvisszük a hegyre, abba a
félig rom-templomba és ott hagyjuk szegénykét. Reggelre aztán úgy
eltűnik onnan, hogy mégcsak a hírét se halljuk többé. Igy voltunk
vele minden esztendőben, így leszünk vele most is, a mai szomorú
napunkon.</p>
<p>Feltette magában a vitéz, hogy egy élete egy halála, szembeszáll
ő az ellenséggel. Arról a templomról a minapi éjszakája jutott az
eszébe és kérdi a falubéliektől, hogy hallották-e <i>Sippejtaro</i>
hírét és ki-miféle lenne.</p>
<p>– Hogyne hallottuk volna, – felelik. – Bátor <span class=
"pagenum"><a name="Page_196" id="Page_196">-196-</a></span> eb a
<i>Sippejtaro</i>, akárcsak egy levente. A <i>dájmió</i> egy embere
lakik itt a közelünkben, annak a kutyája az a jó <i>Sippejtaro</i>.
Csak a gonosz embert bántja az, a jót pedig megvédelmezi; de
bikányi is ám az ereje, hát még a bátorsága.</p>
<p>Nem kérdezget többet a levente, hanem siet a faluba és beállít a
kutya gazdájához.</p>
<p>– Add kölcsön a kutyádat, – mondja neki, – reggelre visszahozom,
jótett lesz érte a jutalmad.</p>
<p>Nem szívesen adta az ember, de mégis csak odaadta. Nagy volt a
vitéznek az öröme, hogy elindulhatott avval a kutyával. Legelsőbb a
lány szüleihez tért be és meghagyta nekik, hogy ne csináljanak
semmit, hanem őrízzék a lányukat és mégcsak ki se engedjék a
házból.</p>
<p>– Hát a ládával mi lesz? – kérdezik tőle.</p>
<p>Abba meg <i>Sippejtaro</i>t ültette be, aztán betakarta és egy
pár falubéli legénnyel viteti fel a hegyre, be a félig
rom-templomba, az oltár közelébe. Még jóformán le se tették a ládát
a legények és úgy inalnak vissza a templomból, mintha ördögök
kergetnék őket. Úgy remegtek attól a félelmetes hegyi kísértettől.
Csak a levente maradt ott a kutyával és várta a várandókat. Éjfélig
várakoztatták a türelmét.</p>
<p>A teli hold volt ismét az égen és amint ráderengett a templomra
meg a környékére, egyszerre csak ott a macskacsapat megint, akár az
éjféli kísértetek. Középütt egy félelmetes nagy fekete kandúr,
szeme szikrákat szór, szája tajtékot túr és olyat bődül a hangja,
akár a mennydörgés csattanása. Megsejtette a levente, hogy ez a
kandúr a hegy ördöge, a sok macska meg a fajzatja. <span class=
"pagenum"><a name="Page_197" id="Page_197">-197-</a></span></p>
<p>Amint meglátta a szörnyeteg a ládát és áldozatát gondolta benne,
örömében egyet ugrik, körülvíjogja, körülugrándozza, nagy fogait
csattogtatja, tűzszemeit lobogtatja és úgy ráveti magát a ládára,
reménybeli prédájára, hogy darabokra töredez a deszkája. Emberére
talált ezúttal.</p>
<p>Nekiugrik <i>Sippejtaro</i> és vasfogával, vaskarmával úgy
beleragad a kandúrba, hogy belekábul az ördög fajzatja és csak úgy
ordíttatja a félelme meg a fájdalma. Előugrik a jó vitéz is és
karjának egy csapásával, kardjának egy vágásával olyat nyisszant a
kandúron, hogy porba hull a feje. Elhül a sok gonosz macska és
torkukba akad a hangjuk. Ijedtükben ott ragadnak és nézik urukat a
nagy kandúrt, hol a testét, hol a levágott fejét.</p>
<p>Mind egy szálig ott pusztultak. <i>Sippejtaro</i> megragadja, a
vitéz meg levagdossa. Halálos csend a templom körül, vége lett a
kísértésnek.</p>
<p>Visszatérnek aztán a faluba, be a lányék kunyhójába, szabaddá
lett már az útja. Aztán újra elindulnak és apraja-nagyja a falunak,
mind kísérik <i>Sippejtaro</i>t, úgy viszik a gazdájához.</p>
<p>A vitéz meg fogja a kardját, szedi-veszi a cókmókját és indul
ismét nagyvilággá, hogy szerencsét próbáljon és segítsen a
segítendőkön. <span class="pagenum"><a name="Page_198" id=
"Page_198">-198-</a></span></p>
<div class="chapter">
<h2>A felemás szarvas.</h2>
</div>
<p>Nagy vadaskertje volt az egyszeri templomnak, szarvasok ütöttek
benne tanyát, istennek szép szarvaskái. Legerősebb a
<i>Nagyszarvú</i> volt közöttük, mert az ő agancsai voltak a
legvastagabbak és az ereje is ahoz képest. Csak az esze, az jóval
kurtább volt a többiénél.</p>
<p>Sétára indul egy nap a <i>Nagyszarvú</i>, utána a pajtásai a
többi szarvas, hogy mulassanak vagy egyet a szép nagy erdőben.
Csupa jávorfa volt a hegyeken és veresedőben voltak már a levelei,
ősz felé járt az idő. Gyönyörködtek a szép veres színben és
leheveredtek a nagy fűbe, hogy pihenőt tartsanak és falatozzanak
miegymást. Rizsbort is hoztak magukkal, megmelegítették és
iddogálni kezdtek belőle. Ki módjával, ki azon felül. Italos volt
egy kissé a <i>Nagyszarvú</i> és egy-két pohár nem a világ,
ugyancsak újrázgatta őket. Addig-addig, míg hamarosan beleszokott
és úgy megeredt a kedve, hogy ami világ, mind az övé lett.</p>
<p>– Hej cimborák, – kurjantja el magát a <i>Nagyszarvú</i>, – az
ég alja pirosodik, tenger színe bíborodik, jávorfácska levelecske,
egyre jobban veresedik. Akárcsak a mennyországban, ott se lennék
boldogabban. Boncasszonyok táncát látom, ha látom hát én is járom.
<span class="pagenum"><a name="Page_199" id=
"Page_199">-199-</a></span></p>
<p>Azzal talpraugrik a <i>Nagyszarvú</i> és illegeti magát a
tánchoz.</p>
<p>– Hát csak járjad, – biztatja az egyik pajtása, – mi majd
nótázunk hozzá.</p>
<p>Táncra perdül a <i>Nagyszarvú</i> s énekel is hozzávalót;
veszett kedve kerekedik s jókedvében így nótázik:</p>
<p>– Szarvasok a hegyek alatt, veres jávorfácskák alatt, rizsbort
isznak iddogálnak, jávormódra pirosodnak. Perdülj egyet két-két
lábam, szarvaim már el se bírom. Ha szarvam nem lenne nekem, még
jobb kedvem lenne nekem. Csuhaj szarvam, fuss el tőlem!</p>
<p>Úgy belemelegedett a <i>Nagyszarvú</i> és úgy a fejébe szállt az
itóka, hogy lassan-lassan beleszédült és lehanyatlott a földre.
Félrészegen, féljózanon, félig ébren, félig alva, egyre csak azt
kurjogtatja:</p>
<p>– Ha szarvam nem lenne nekem, még jobb kedvem lenne nekem.
Csuhaj szarvam, fuss el tőlem!</p>
<p>Becsukódtak aztán a szemei és úgy elaludt az erdőben, hogy se
jávorfa, se két szarva, mintha sose látta volna. Nézik a pajtásai a
<i>Nagyszarvú</i>t, a holt részeget és ugyancsak nevetgélnek
rajta.</p>
<p>– Terhére van a két szép szarva, – szólal meg az egyik, –
szabadulni szeretne tőle. Pedig azért szarvas, hogy szarva legyen.
El is kéne tőle venni, ha annyira únja és útjába is van neki.</p>
<p>Irígyelte a sok szarvas a Nagyszarvú szép agancsait és rossz
néven vették a beszédjét. Mind azt mondta, hogy ne legyen hát, ha
nem kell neki.</p>
<p>– Mit mondunk majd, ha felébred? – kérdi az egyik szarvas.
<span class="pagenum"><a name="Page_200" id=
"Page_200">-200-</a></span></p>
<p>– Azt mondjuk, hogy Isten büntetése. Amilyen egyűgyű, akár el is
hiszi.</p>
<p>– Akkor hát lássunk hozzá, – hagyják helybe a többiek.
Odarohannak az alvóhoz, letörik a szarvait és viszik magukkal a
tanyájukra, a templom védelme alá.</p>
<p>Szarvatlan lett a <i>Nagyszarvú</i> és olyan mély volt az
alvása, hogy még a szarvaira sem ébredt fel.</p>
<p>Estére fordult az idő és szél kerekedett a hegyek közt. Felébred
a szarvatlan a nagy hidegre, nagynehezen feltápászkodik,
egyet-kettőt ásít és azt se tudja, hogy hol és mint van.
Megdörzsöli a szemeit, szétnéz és lassan-lassan eszébe jut a
jávorerdő is, a sok rizsbor is, meg a mulatozása is.</p>
<p>– Hova lettek a pajtásaim? – csudálkozik szemmeresztve. – Bíz
azok kereket oldtak, – gondolja magában és neki kászolódik, hogy
indul ő is hazafelé, mert jó későre járt már az idő.</p>
<p>– Ni, mily könnyű lett a fejem, – esik nagy gondolkozóba és
amint hozzákap a fejéhez, hát nagy Isten, hült helye a két
szarvának, ágas-bogas agancsának.</p>
<p>– Tyű, a teremtését neki, az áldóját jávorfáját. Nagyon sokat
táncolhattam, táncközben ejthettem le, – szól a szarvas
megszeppenve.</p>
<p>Nekiindul, hogy megkeresse, de hiába keresi, hiába szaglássza,
oda a szép agancsocska. Siet haza a tanyájára és szívszorongva
kérdezgeti emettől is amattól is:</p>
<p>– Nem láttátok szarvaimat? Nem tudjátok, hol hagytam el?</p>
<p>Mégcsak nem is felelnek neki a pajtásai. Odaszalad <span class=
"pagenum"><a name="Page_201" id="Page_201">-201-</a></span> az
egyikhez, aztán oda egy másikhoz és kérő szóval rimánkodik:</p>
<p>– Te is ott voltál az erdőben, úgy-e pajtás?</p>
<p>– Ott én, – feleli neki az egyik.</p>
<p>– Nem láttad a szarvaimat?</p>
<p>– Láttam bíz én.</p>
<p>– Miért nem mondod, hogyha tudod? Több órája, hogy keresem, tűvé
tettem az egész erdőt s nincs rá mód, hogy megtaláljam. Mondd ha
tudod, merre vannak?</p>
<p>– Azt ugyan már meg nem kapod, – mondják neki úgy foghegyről. –
Táncoltál meg énekeltél és duhajkodva azt mondtad, hogy terhedre
van a két szarvad és ha meg nem lenne neked, még jobb kedved lenne
neked. Megharagudott rád az istenkénk, elvette a szarvaidat és így
szólt hozzánk szarvasokhoz:</p>
<p>– <i>Nagyszarvú</i> nem szarvas többé, szarvai sincsenek többé;
ló lett most már ő belőle, menjen el a lovak közé.</p>
<p>– Most hát mehetsz a lovak közé, ott a helyed ezentúl, – mondják
neki a volt cimborái.</p>
<p>Aj, megijedt a szegény szarvas. Eltünődött aztán egy darabig és
hitelt adott a szarvasok szavainak.</p>
<p>– Lóvá tették szegény fejem, – sóhajt egy nagyot, – lovak közt
kell helyt keresnem.</p>
<p>Megnyugodott szomorú sorsában és indul a templom mellől a
szérűre, a többi lovak közé. Odaér egy kis idő mulva és így szól
hozzájuk:</p>
<p>– Cimborátok lettem, fogadjatok magatok közé.</p>
<p>Furcsállották a lovak a formáját, mert lónak egy kissé
alacsonyka volt, szamárnak a fülei voltak aprók, kutyának meg
ostobácska volt az arca. Csudálkozva <span class="pagenum"><a name=
"Page_202" id="Page_202">-202-</a></span> néz rá a sok ló és
megszólal az egyik, a legnagyobbik:</p>
<p>– Mifajta vagy voltaképpen?</p>
<p>Restelkedik a szarvas és lófajtának vallja magát.</p>
<p>– Kicsiny vagy te lónak, pajtás, – felelik neki.</p>
<p>– Talán akkor szarvas vagyok, – mondja rá a szarvatlan.</p>
<p>– Hol vannak a szarvaid, ha az vagy? – kérdik tőle
megütődve.</p>
<p>– Szarvas voltam, most szarvatlan, – feleli nagy komoly
hangon.</p>
<p>– Bolondokat beszél össze, – mondogatják egymásnak és nézik
jobbról, nézik balról, hol elülről, hol hátulról.</p>
<p>– Mégis csak szarvas lehetett valamikor, – súgják oda egymásnak
– és odavesztek valahogy a szarvai. Most meg ló szeretne lenni. Eh,
fogadjuk magunk közé, ha nem másért, hát tréfáért.</p>
<p>– Jó lesz bíz a, – mondogatja a sok csida.</p>
<p>Megszólal a legidősebb, valamennyi okosabbja:</p>
<p>– Ha mindenképpen azt akarod, nem bánjuk ha itt is maradsz.
Csakhogy ni-ni, hol a sörényed, pajtás?</p>
<p>– Sörény? Azt se tudom, mi fán terem, – csudálkozik a volt
szarvas.</p>
<p>– Hosszú szőr a nyakad mentén, az a sörény, – magyarázza neki
lópajtása.</p>
<p>– Bizony nekem nincs sörényem, – mondja a szarvas.</p>
<p>– Hogyha nincsen, majd adunk mink.</p>
<p>– Jó lesz bíz a, – szól a szarvas s nyujtja is már a
tarkóját.</p>
<p>Kapják magukat a lovak, szőrszálakat húzgálnak <span class=
"pagenum"><a name="Page_203" id="Page_203">-203-</a></span> ki a
farkukból és átültetik a szarvasra. Bőg a szarvas nagy kínjában, de
türelemre intik és no még egy szál, no még egyet és kész a szarvas
szép sörénye.</p>
<p>– Lóvá tettünk, – mondják neki s úgy nevetnek, nevettükben
nyerítenek: <i>nyi-hi-hin, nyi-hi-hin</i>.</p>
<p>– Nyeríts te is ha már ló vagy, ne pedig bőgj, – biztatják a
cimborái.</p>
<p>– <i>Hi-hi-hin, hi-hi-hin</i>, – próbálja a szarvas a
nyerítést.</p>
<p>– Nem úgy pajtás, – mondják neki, – <i>nyi-hi-hin,
nyi-hi-hin</i>.</p>
<p>Újra megpróbálja a szarvas és nyeríti, hogy: <i>pi-pi-hin,
pi-pi-hin</i>.</p>
<p>Megint nem jól csináltad te ostoba, nem fog az eszed néked, –
korholja a sok ló.</p>
<p>– Hát nagy terhet tudsz cipelni, nagy utakat meg tudsz tenni? –
faggatják az új pajtások.</p>
<p>– Megpróbálom, hátha tudom, – feleli a szarvas.</p>
<p>Rátesznek vagy öt-tíz zsákot, lóheréset meg szénásat és
biztatják, hogy gyí te fakó.</p>
<p>Ám hiába biztatgatják, nem szokta meg ezt a munkát, nem bírta a
teli zsákot. Alighogy egy-kettőt lépett s már kiáltoz: jaj be
nehéz. Megroggyantak a térdei s egy-kettőre összeesett.</p>
<p>– Ó, mihaszna lusta állat, – kiáltja a sok ló, – nem vagy te
miközénk való. Botot fognak jó vastagot és úgy helybehagyják a
szegény szarvast, hogy hol nyerített, hol meg bőgött. Úgy
eliramodott tőlük, mintha sose látta volna őket.</p>
<p>– <i>Nyi-hi-hin, nyi-hi-hin</i>, – nyerít a sok ló és jót
nevetnek a szarvason, ezen a nagy felemáson. <span class=
"pagenum"><a name="Page_204" id="Page_204">-204-</a></span></p>
<p>Szegény szarvas fut eközben, templom felé húzza szíve. Oda
szeretne visszajutni, a templom szép vadasába. Szarvas bíz ő,
gondolja magában, hogy juthatna a szarvához? Könyörög majd
istenének, hátha megsegíti.</p>
<p>Odaér a templom elé, meghajlik az oltár előtt s tiszta szívből
imádkozik.</p>
<p>– Ó, istenkém teremtőcském, add vissza a két szarvamat,
ágas-bogas agancsomat, bocsásd meg a nagy bűnömet, a minapi
beszédemet.</p>
<p>Arrafelé jártak épp a pajtásai, a minap esti szarvasok és
megsajnálták a <i>Nagyszarvút</i>.</p>
<p>– Adjuk vissza a szarvait, – mondogatják egymásnak, – megbánta
amit tett s fohászkodik istenéhez.</p>
<p>Azzal elmennek a szarvakért, elhozzák a templom elé és leteszik
a szarvas mellé.</p>
<p>– Meghallgattál jó Istenkém, – kiált fel nagy örömében és ott
mellette két nagy szarva, ágas-bogas agancsosa. Fogja és felrakja
magára.</p>
<p>Úgy oda volt az örömtől meg a boldogságtól, hogy a sörényét is
magán felejtette és a szarvat, a két szarvat, jobbfelőlit
baloldalra, balfelőlit jobboldalra, visszájára tette vissza.</p>
<p>Igy járt-kelt a templom körül, Isten-ember csudájára és
mosolygott aki látta, nevetett a sok pajtása. Lónak szarvas,
szarvasnak ló, a világ csúfjára való. <span class=
"pagenum"><a name="Page_205" id="Page_205">-205-</a></span></p>
<div class="chapter">
<h2>Férjemuram a vásáron.</h2>
</div>
<p>Mélyen alszik férjemuram, jóllakottan, nyugalomban. Felesége még
mélyebben, éjszakai csendességben.</p>
<p>Egyszerre csak felriad az ember, a felesége szava zavarta fel.
Pedig csak álmában duruzsolgatott az asszony, mintha szóbeszédje
lenne valakivel.</p>
<p>– Ébredj asszony, – kiált rá az ura – mi lelt, hogy még éjszaka
sincs pihenője a nyelvednek?</p>
<p>Édesded álmából hökkent fel a némber és tétován hallgat az ura
szavára.</p>
<p>– Mi lelt? – kérdi még egyszer az ura – hogy még álmodban is
lefetyelgetsz? Mit álmodtál, hogy álmomban engem is
felriasztottál?</p>
<p>Kelletlen az asszony szava, kedvetlen a szó szólása.</p>
<p>– Furcsa álom az én álmom, – mondja végül – kár a szót
rávesztegetni.</p>
<p>– De csak mondd el, – szól az ura s addig nincsen neki nyugta,
addig-addig zsémbelődik, erősködik, zsörtölődik, míg az asszony
vállvonással elő nem áll az álmával:</p>
<p>– A helységben sétálgattam, boltból-boltba kukkantgattam s amint
tél-túl járok-kelek, jobbra-balra <span class="pagenum"><a name=
"Page_206" id="Page_206">-206-</a></span> tekintgetek, hát egy
boltnak az ajtaján, ez az írás áll a fáján:</p>
<p>– Férfi ember, férjnek való, benn a boltban található; olcsóbb,
drágább, mindenféle, szépnövésű, hitványféle.</p>
<p>Elcsodálkozik az ember, hogy lám-lám, még a férfiak is vásárra
kerülnek immár.</p>
<p>– Beléptél a boltba úgy-e? – kérdezi az ura tőle.</p>
<p>– Be is léptem, szét is néztem, jaj de furát láttam ott benn, –
szól az asszony vidám hangon. – Szép szál férjek egysorjába,
eladásra kimustrálva; ezer <i>szen</i> darabja ára.</p>
<p>– Volt-e olyan derék mint én? – kérdi férjemuram hetykén.</p>
<p>– Mind különb volt náladnál is, daliább is, szálasabb is, – szól
az asszony fitymás hangon.</p>
<p>Egyet hümmög férjemuram.</p>
<p>– Hát a többi milyen is volt? – kérdi csak úgy az emberünk.</p>
<p>– Több jóképű egysorjába, a javából kimustrálva; ötszáz
<i>szen</i> darabja ára, – feleli az asszony fennen.</p>
<p>– Olyan tán csak én is volnék, – szól az ura sértődöttként.</p>
<p>– Különb az még náladnál is, csinosabb is, szálasabb is, – szól
az asszony gúnyos hangon.</p>
<p>Mélyet hümmög férjemuram.</p>
<p>– Milyen vajjon az olcsóbbja? – kérdi halkan férjeura.</p>
<p>– Sok volt még ott egysorjába, közepese kimustrálva; száz
<i>szen</i> egy darabja ára, – szól az asszony nyugodt hangon.
<span class="pagenum"><a name="Page_207" id=
"Page_207">-207-</a></span></p>
<p>– De már ennél különb volnék, úgy-e asszony? – szól az ura
fojtott hangon.</p>
<p>– Különb az bíz náladnál is, helyesebb is, szálasabb is, – szól
az asszony mosolygósan.</p>
<p>Nagyot hümmög férjemuram.</p>
<p>– Még olcsóbbat is láttál tán? – kérdi ura, alig szólván.</p>
<p>Hamisat néz az asszonyka, felelete gúnyosocska:</p>
<p>– Magadfajta egy rakáson, tizesével a vásáron; egy vevőnek tíz
is járja, tíz garas <i>(szen)</i> a tíznek ára.</p>
<p>Szót se szól a jámbor gazda, úgy tesz, mintha már aludna.
<span class="pagenum"><a name="Page_208" id=
"Page_208">-208-</a></span></p>
<div class="chapter">
<h2>A varázstükör.</h2>
</div>
<p>Egyetlen egy lánya volt az egyszeri apának és anyának. Útra
készülődik egy nap az ember és mielőtt elindult volna, így szólt a
feleségéhez:</p>
<p>– Rövidesen visszatérek, de addig is vigyázz a házra meg a
lánykánkra. Finom a lelke, csínján bánj vele.</p>
<p>– Ne aggódj, – feleli a felesége, – rendben találsz majd
mindent.</p>
<p>Gyermek volt még a lányka és búcsúzáskor arra kérte az apját,
hogy egy bábut hozzon neki az útról. Megcirógatja az ember a
lányát, elbúcsúzik a családjától és útrakel.</p>
<p>Telik-múlik az idő és egy szép nap, amint kinéz a lányka a
kapun, nagy lelkendezve szalad vissza az anyjához, hogy jön az édes
apja. Kiszaladnak a házból és meglátják a közeledő embert. A lányka
odaszalad az apjához, az asszony meg sírni kezd nagy örömében.</p>
<p>– Rendben van minden? Nem történt semmi bajotok? – kérdezi az
apa.</p>
<p>– Mindketten jól vagyunk, – feleli az asszony.</p>
<p>– Hoztál bábut apám? – kérdi vidáman a lányka. <span class=
"pagenum"><a name="Page_209" id="Page_209">-209-</a></span></p>
<div class="figcenter" style="width: 366px;"><a href=
"images/i006hq.png"><img src="images/i006.png" alt="A varázstükör."
title="A varázstükör." /></a>
<p class="caption">A varázstükör.</p>
</div>
<p><span class="pagenum"><a name="Page_210" id=
"Page_210">-210-</a></span></p>
<p>– Itt a bábud, – mondja az apa és odaadja a játékot a
lányának.</p>
<p>– Neked is hoztam valamit; találd ki, – szól a feleségének.</p>
<p>– Övet hoztál? – kezdi találgatni.</p>
<p>– Nem azt, – mondja az ember.</p>
<p>– Talán cipőt?</p>
<p>– Azt sem, – mondja az ura, – sokkal különb annál az
ajándékom.</p>
<p>Azzal elővesz egy tükröt és odaadja a feleségének. Sose látott
még az asszony tükröt és azt se tudta, hogy mit kezdjen el
vele.</p>
<p>– Mit csináljak ezzel a tükörrel? – kérdi az asszony.</p>
<p>Mosolyog az ura és azt mondja neki:</p>
<p>– Ha belenézel, meglátod magadat benne. Asszonynak kell, hogy
legyen egy tükre, mert a lelkét is ott látja meg benne.</p>
<p>– Vigyázok majd rá, akár a lelkemre, – mondja az asszony és
elteszi egy ládikójába.</p>
<p>Jócska idő telt el azóta, már tizenhat esztendős lett a lányka.
Betegség szállta meg egy nap az asszonyt és hiába a sok orvos,
hiába a sok imádkozás, csak nem fordul a baja jóra. Az ágyához
hívatja egy nap a lányát és azt mondja neki:</p>
<p>– Sokat bajlódtok velem, sok gondot okozok nektek. Mielőtt
meghalnék, egy ajándékot szeretnék neked adni. Ott van a
ládikómban, hozzad csak elő.</p>
<p>Hiába szabadkozik a lánya, hogy így felépül a bajából, úgy jóra
fordul majd minden, elő kellett venni a ládikót és odanyujtotta az
anyjának. Kinyitotta az asszony, elővette belőle a tükröt és így
szólt a lányához: <span class="pagenum"><a name="Page_211" id=
"Page_211">-211-</a></span></p>
<p>– Még jóformán gyerek voltál, mikor ezt a tükröt kaptam az
apádtól. Ha majd meghaltam és ha látni akarsz, nézz bele ebbe a
tükörbe és mindig megtalálsz benne. Aztán átadta a tükröt a
lányának és csendesen elhúnyt.</p>
<p>Nagyon megsiratták a szegény jó asszonyt, eltemették és azóta
búbánatban, szomorúságban töltötték idejüket.</p>
<p>Gyorsan repült eközben az idő, de sehogy se tudott a lányka
megvigasztalódni. Eszébe jutott egy nap a tükör, előveszi és amint
belenéz, azt hiszi, hogy az anyját látja benne.</p>
<p>– Anyám, édes anyám, – kiáltja el magát és egyre csak a tükörbe
néz, mintha az anyjának látná benne a lelkét.</p>
<p>– Ha majd elővesz a bánkódás, – gondolja magában – és senki se
lesz mellettem, csak a tükörbe kell néznem és itt lesz anyám a
közelemben.</p>
<p>Örvendez a lányka, múlóban a bánatja és reggel, ha felkel, este,
ha lenyugszik, előveszi a tükröt, belenéz és lassan-lassan
megnyugszik, megvigasztalódik.</p>
<p>Megint telik-múlik az idő és történik egy napon, új anya kerül a
házba.</p>
<p>– Jó anyát kapsz, – mondja az apja a lányának, – szót fogadj
neki, akárcsak a tulajdon anyád lenne.</p>
<p>Megörült a lányka az új anyjának, mindenkép a kedvébe akart
járni. De hiába, mégis csak a mostohája volt és sehogy se tudta a
szívét megnyerni. De meg rosszlelkű is volt az asszony és irígy
szemmel nézte a jóságát is, a fiatalságát is. Jól esett a lelkének,
ha megszólhatta és mindenképpen csak szabadulni akarna tőle.
<span class="pagenum"><a name="Page_212" id=
"Page_212">-212-</a></span></p>
<p>Könnyezni kezd egy nap a rosszlelkű és azt mondja az urának,
hogy jobb lesz, ha elválnak egymástól.</p>
<p>– Az istenért, – ijedez az ura, – tán csak nem bántott meg
valaki, avagy tán rám úntál?</p>
<p>– Szívesen élnék veled továbbra is, – folytatja az asszony a
pityergést, – de ha a házadban maradnék, akkor el kellene rövidesen
pusztulnom, időnap előtt.</p>
<p>– Hogy-hogy? – kérdi megütődve az ember.</p>
<p>– Úgy, – feleli az asszony, – hogy a lányod egyre csak azon
imádkozik, hogy mielőbb meghaljak.</p>
<p>Nem ad az ura hitelt a szavának.</p>
<p>– Ha nem hiszed, – mondja az asszony, – menj be hozzá a
szobájába és meglátod a varázslását.</p>
<p>Már régóta feltünt volt az apjának, hogy szótalan egy idő óta a
lánya és ha csak szerét ejtheti, a szobájába zárkózik. Pedig csak a
mostoha miatt volt oly szomorú a lánya és ha rossz szót hallott
tőle, a szobájába zárkózott és anyja után sirdogált. A tükre volt
az egyetlen vigasztalója, abban panaszkodott el az anyjának.</p>
<p>Épp a kezében volt megint a tükör, amint benyit hozzá
nagyhirtelen az apja. Ijedtében fogja és a hóna alá rejti a
tükröt.</p>
<p>– Mit csinálsz itt egymagadban? – rivall rá az apja, – mit
dugdosol előlem?</p>
<p>Búsan néz a lány az apjára és nagy fájdalmában egy árva szó nem
sok, annyi se tud kijönni a száján.</p>
<p>– Igaza van anyádnak, – folytatja az apja. – Te csak a rosszát
akarod és a halálát kívánod szegénynek. <span class=
"pagenum"><a name="Page_213" id="Page_213">-213-</a></span></p>
<p>Csak úgy sápadoz a szegény lányka és nem tudja, hogy mit
feleljen az apjának.</p>
<p>– Mit dugdostál előlem, mikor benyitottam hozzád? – kérdi
szigorúan az apja.</p>
<p>Odanyúl a lány a hóna alá, előveszi a tükröt és odanyujtja az
apjának.</p>
<p>– Hisz ez az anyád tükre, úgy-e? – mondja meglepődötten az
apja.</p>
<p>– Az, – feleli a lány. – Őt nézegetem benne és megvigasztalódom
a látásán.</p>
<p>– Az anyádat a tükörben? – csudálkozik az apja.</p>
<p>– Igen, az anyámat a tükörben, – feleli a lány. – Ime nézzed,
megláthatod te is őt benne.</p>
<p>Azzal nyujtja feléje a tükröt és elmondja neki az anyja utolsó
szavait, amiket a halálos ágyán mondott volt neki.</p>
<p>Nézi az apja a lányát, mélyen belenéz a szemébe és azt mondja
neki:</p>
<p>– Szegény ártatlan lánykám, most már megértettem mindent. Nem
bíztam benned és nem is sejtettem, hogy ily gyengéd a szíved és
nemes az érzésed.</p>
<p>A mostoha eközben kinn hallgatódzott az ajtónál és igazi
könnyekkel a szemében, úgy nyit be hozzájuk:</p>
<p>– Mindennek én vagyok az oka, – mondja nagy bűnbánóan, – mert
barátságtalan voltam a lánykádhoz és nem értettem meg a jó szívét.
Bocsássátok meg az én nagy bűnömet.</p>
<p>Öröm meg boldogság szállt ismét a házba és ha belenézett a lány
a tükrébe, ott is csak boldog arcot meg boldog lelket látott.
<span class="pagenum"><a name="Page_214" id=
"Page_214">-214-</a></span></p>
<div class="chapter">
<h2>Csitteg-csattog, libeg-lobog.</h2>
</div>
<p>Élt egyszer, valahol messze, erre meg amarra, egy éltes
házaspár. Egy nagy hegy volt a közelükben, azon meg egy gonosz kis
borz ütött volt tanyát.</p>
<p>Amint a hegyen járt-kelt egy nap az öreg ember, rábukkant a
borzra; megfogta, jól összekötözte és vitte haza a házikójába, be
egyenesen a fészerbe. Ebben a fészerben volt az öregék gabonája,
itt őrölgetett az öreg asszony.</p>
<p>– Valahogy szabadjára ne ereszd ezt a borzot, – mondja az öreg a
feleségének és azzal indul elfelé, hogy dolga után lásson.</p>
<p>A ravasz borz eközben azon törte a fejét, hogy mimódon
menekülhetne meg. Hízelgő a szava, édeskés a beszédje, úgy
rimánkodik az öreg asszonynak.</p>
<p>– Nem tehetem, – feleli az öreg asszony, – nagyon rámparancsolt
az uram.</p>
<p>Épp őrölgetett az asszony, már-már fáradoztak a karjai.</p>
<p>– Oldd meg ezt a kötelet, – kezdi megint a borz, – inkább
segítek neked a munkádban.</p>
<p>Ki volt már merülve az öreg asszony, a borz meg addig nógatta,
addig instálta, míg megesett <span class="pagenum"><a name=
"Page_215" id="Page_215">-215-</a></span> rajta a szíve és szabadon
eresztette. Jót nevetett magában a borz és így szólt az öreg
asszonyhoz:</p>
<p>– Add ide azt a mozsarat, hadd őrlöm meg benne a gabonádat; te
csak azon igyekezz, hogy a kihulló szemeket felszedegesd és
visszadobjad a mozsárba. A többi aztán az én dolgom.</p>
<p>Nem nagyon értett a borz a dologhoz, bizony sok szem hulldogált
ki a mozsárból. És amint le-lehajolgatott az öreg asszony, hogy
felszedegesse a szemeket, kapja magát a borz, megemeli a
mozsártörőt és agyonüti vele az asszonyt. Aztán se szó, se beszéd,
öreg asszonnyá vedlik át a borz, előveszi a halottat, a húsából
levest főz és úgy várja haza az öreget.</p>
<p>Jön nagy baktatva az öreg, a borzból lett öreg asszony meg
fogadja, mintha ő lenne a felesége.</p>
<p>– Hol van az a borz? – kérdi az asszonytól.</p>
<p>– Megöltem azt a gonosz állatot, – feleli a borzból lett
asszony, – levest főztem neked a húsából; akár már meg is
kóstolhatod.</p>
<p>– Fürödni kellene elébb, – mondja az öreg, – de már alig várom,
hogy megkóstoljam a levesedet. Tálald csak elő hamar, mert éhes
vagyok.</p>
<p>Eléje terül az asztalka és rajta a párolgó leves. Belekóstol az
öreg és mondja, hogy milyen furcsa az íze meg a szaga.</p>
<p>– Ilyen szokott a borz levese lenni, – feleli neki a
borz-asszony.</p>
<p>Hitt is az ember a szavának meg nem is és ímmel-ámmal ugyan, de
bekanalazta a tál levest. Amint megpihen aztán az ember, elibe áll
az asszonyképű állat és azt mondja neki: <span class=
"pagenum"><a name="Page_216" id="Page_216">-216-</a></span></p>
<p>– No te öreg ember, a feleséged húsának etted a levesét, ott a
csontja az asztal alatt.</p>
<p>És abban a pillanatban megint borzzá lett az asszony s ill a
berek, úgy eliramodik az öreg elől, akárcsak a szélvihar.</p>
<p>Nagyot rémül az öreg és odanéz az asztal alá. Hát ott a szegény
felesége sok csontja. Úgy erőt vett rajta a nagy borzalom, hogy
fájdalmában egész nekikeseredett és keservesen sírni kezdett.</p>
<p>Egy nyulacska élt az öregeknél, meghallotta a gazdája nagy
sírását, zokogását. Odaszalad az öreg emberhez és kérdi tőle a
bánatját. Mindent elbeszél neki az öreg, úgy ahogy megtörtént a
dolog.</p>
<p>– Na gazdám, – mondja a nyulacska, – most én rajtam a sor,
végére járok én annak a gonosz borznak.</p>
<p>Másnap, alighogy pitymallott, siet a nyúl a hegy felé, ahol a
borz szokott volt tanyázni. Rőzsét kezd szedegetni, mintha csak ez
lenne a dolga.</p>
<p>Megpillantja a borz a nyulacskát és odalépeget hozzá:</p>
<p>– Jó reggelt nyuszika-pajtás, miben fáradozol ily kora
reggel?</p>
<p>– Rőzsét szedegetek, – feleli a nyulacska. – Ha akarod, te is
szedegethetsz vagy egy kosárra valót.</p>
<p>Nekilát a borz és ő is szedegeti a száraz ágakat. Jó sokat
összerakosgattak és felét a borz, felét meg a nyúl veszi a hátára,
úgy indulnak lefelé. Elül ment a borz, a nyúl meg a nyomában.</p>
<p>Amint mennek-mendegélnek, egyszerre csak azt hallja a borz, hogy
csitteg-csattog valami mögötte. <span class="pagenum"><a name=
"Page_217" id="Page_217">-217-</a></span> Hátraszól a borz, hogy mi
az, ami úgy csitteg-csattog.</p>
<p>– A hegy, – feleli a nyulacska.</p>
<p>Pedig annak a csattogása hallatszott, hogy a nyúl kovát meg
acélt vett elő és tüzet csiholt belőle.</p>
<p>Megint csak tovább haladnak lefelé. Most meg azt veszi a borz
észre, hogy libeg-lobog valami.</p>
<p>– Mi az, ami úgy libeg-lobog? – kérdezi a borz.</p>
<p>– A hegy, – feleli a nyulacska.</p>
<p>Pedig annak látszott a lobogása, hogy a nyúl meggyujtotta a
rőzsét, azért kellett neki a kova, és az vetett lobbot. Bezzeg
megijedt a borz a lobogó láng láttára. Hát még amikor a láng a
szőrébe kapott és ugyancsak kikezdte a tarkóját meg a hátát.
Nekiiramodott a fájdalmával meg a rémületével és hazáig meg se mert
állani.</p>
<p>Hazafelé tartott a nyúl is és egész úton azon töprengett, hogy
hogyan férkőzzék hozzá a borzhoz.</p>
<p>Egy nap vár, két nap vár, a harmadik nap megy a hegyre, a borzék
tanyája felé és hogy rá ne ismerjen, javasemberré változik át.
Amint közeledőben a borz tanyája, odaáll az ajtó elé és
nagyhangosan rákezdi, hogy:</p>
<p>– Híres-neves javas vagyok, sajgó sebet gyógyítgatok.</p>
<p>Nagy az öröme a borznak és szólítja a javast, hogy kerüljön
beljebb, mert szüksége volna a kenőcsféléjére. Előkotorja a javas a
kenőcsöt és azt mondja a borznak:</p>
<p>– Tartsd a hátad komám, hadd kenegessem meg a sebedet.</p>
<p>Paprikát tett volt a kenőcsébe és olyan ordítozást <span class=
"pagenum"><a name="Page_218" id="Page_218">-218-</a></span> csapott
a borz tőle, hogy a nyulacska is beleborzongott. Ott is hagyta a
betegjét, kenőcsöstül, fájdalmastul.</p>
<p>Hazasietett a nyulacska és addig tünődött, addig eszmélkedett,
míg hozzálát egy nap a dologhoz és egy csónakot készít magának.
Elsőnek a borz volt, aki megpillantotta és mert időközben kilábolt
a bajából, nagy kíváncsian megkérdi a nyúltól, hogy mi az, amit
faragcsál magának.</p>
<p>– Csónakot csinálok, – feleli a nyúl, – azon evezgetek majd a
folyónkon.</p>
<p>Tetszik a borznak a játék és kéri a nyulat, hogy neki is
csinálhatna egyet.</p>
<p>– Nem bánom, – feleli a nyúl, – ha majd elkészülök a magaméval,
neked is megcsinálom a párját.</p>
<p>Egy-két nap és elkészült a nyúl a csónakjával, még egy-két nap
és elkészült a másikkal is. A magáét fából faragta ki, a borzét meg
agyagból tapasztotta össze.</p>
<p>Egy-kettőre beleültek, a nyúl a facsónakba, a borz meg az
agyagból valóra és nekilódították, hogy kipróbálják a vízen.</p>
<p>– Most meg úgy evezgessünk, – mondja kis idő mulva a nyúl, –
hogy kié halad gyorsabban, a tiéd-e vagy az enyém.</p>
<p>Jól megmarkolják az evezőjüket és nekiindulnak a víznek. A fából
való persze gyorsabban síklott, az agyagból való meg lassabban és
nehezebben.</p>
<p>Egyszerre csak repedezni kezd az egyik, a borz csónakja, a víz
is szivárogni kezd bele. Akkorát rémüldözött a borzkoma, hogy
segítség után kezd kiáltozni. <span class="pagenum"><a name=
"Page_219" id="Page_219">-219-</a></span></p>
<p>– Sülyed a csónakom, jaj, sülyed a csónakom, – kiáltozza és
ugyancsak integet a nyúl felé.</p>
<p>Siet a nyúl visszafelé és amint közelébe ér a borznak, megemeli
az evezőjét és olyat csap vele a borzra, hogy még nagyobbat sülyed
a csónakja.</p>
<p>– Fából van a nyúl csónakja, agyagból a borz csónakja, – kiáltja
oda a borznak.</p>
<p>Alig egy-két pillanat és merül lefelé az agyagcsónak, borzostul,
mindenestül.</p>
<p>Igy pusztult el a borz, így lakolt meg a gonoszságáért.
<span class="pagenum"><a name="Page_220" id=
"Page_220">-220-</a></span></p>
<div class="chapter">
<h2>Üstöt lopott púpos varga.</h2>
</div>
<p>Élt egyszer egy ágrólszakadt, széllelbélelt szegény szabó. Folt
ha kellett a ruhádra, bélésdarab <i>kimonódra</i>, a majsztram
megfoltozgatta, bélését megtoldozgatta. Házról-házra házalt
szegény, úgy éldegélt sovány főztjén.</p>
<p>Jön egyszer egy útjáról hazafelé és igyekszik a házikójába, hogy
elővegye a főzőüstjét, a rizsporcióját s megfőzze a hétrevalóját.
Belép és amint dologhoz akar látni, hát nem lába kelt az üstnek?
Elhül a vér benne, sóhajtoz a kárán a kárvallott.</p>
<p>– Pedig ma reggel még itt lógott, csak ma vihette el valaki, –
méltatlankodik az ember és szomorú arcával hol a rizses zsákját
nézi, hol az üstje hült helyét.</p>
<p>– Hogy főzöm meg rizsecskémet? Hogy eszem meg ételkémet? – szól
a szabó fejcsóválva, markát, öklét meg-megrázva.</p>
<p>Kenyérrel kellett szegénynek beérnie, meg egy-két csésze híg
teával. Vigyázhatott ezután már a holmijára, be is csukhatta az
ajtaját, ha elment hazulról. Csak nem került elő az üstje.</p>
<p>Elmult egy nap, elmult két nap, búcsút mond a harmadiknak s
amint jár-kél utcahosszat és bepillant az egyik szomszédjához,
púposhátú kis vargához, <span class="pagenum"><a name="Page_221"
id="Page_221">-221-</a></span> hát az üstje a sarokban, ott
rejtőzik a limlomban.</p>
<p>– Ej ebadta púposhátú, keskenyvállú, ravaszmájú! Nem ellopja a
más üstjét, szegény ember kis készségét?</p>
<p>Szalad egyenest a bíróhoz és elpanaszolja neki a dolgát.
Összeráncolja a bíró a homlokát és törvény elé parancsolja a két
embert, de meg a lopott jószágot is.</p>
<p>– Ki az üstnek a gazdája? – kérdi a bíró a két embert.</p>
<p>– Enyém az üst, – szól a varga, – púpos hátán egyet rántva.</p>
<p>Nagyot néz a szabó a vargára s mérges szóval így rivall rá:</p>
<p>– Az üstömet te vitted el, nyugalmam te raboltad el; nem hagyom
a sajátomat, visszaadod a jussomat.</p>
<p>Rásunyít a púpos a bíróra s álnok szóval így áltatja:</p>
<p>– Púpos háttal, vézna testtel, hogy győzném én kis erőmmel ezt
az üstöt elcipelni, szűk vállamra ráemelni?</p>
<p>– Igazad lehet, – szól a bíró, ítéletét megfontoló, – nehéz az
üst, te meg vézna, tán a tiéd az üst jussa.</p>
<p>– Bíró uram, – mond a másik, – enyém az üst, én szerzésem. Min
főzöm meg az én rizsem?</p>
<p>Ül a bíró, el-elgondolkozik és amint végigmustrálja a két
embert, feláll az ültéből és azt mondja a púposnak:</p>
<p>– Téged illet az üst jussa, kapd válladra s vigyed haza.
<span class="pagenum"><a name="Page_222" id=
"Page_222">-222-</a></span></p>
<p>Szinte megvillog a púpos szeme a nagy örömtől, ráhunyorít a
szomszédjára s kárörvendő kapzsi módon, odaugrik az üsthöz,
megragadja, ráemeli a púpjára és indulna is már vele hazafelé.</p>
<p>– Állj meg varga egy-két szóra, – szól a bíró parancsszava. –
Púpos háttal, vézna testtel, hogy győzöd te kis erőddel ezt az
üstöt elcipelni, szűk válladra ráemelni?</p>
<p>– Győzöm bíz én, hogy ne győzném? A vállamon elviszem én, – szól
a púpos hetykélkedve, alattomban örvendezve.</p>
<p>– Lám, lám, – szól az igazbíró, ítéletét emígy szóló, – most már
győzöd, most már bírod, erős lett a karod, púpod. Úgy-e vézna?
Úgy-e varga?</p>
<p>Áll a púpos bámészkodvást, áll a szabó bizakodvást; úgy lesik a
bíró hangját, az ítélet döntő szavát. S szól a bíró ítélete:</p>
<p>– Ha már győzöd, ha már bírod s erős lett a karod, púpod, vidd
az üstöt a szabóhoz, az igazi gazdájához. Tolvaj varga, nagy
mihaszna.</p>
<p>A majsztramnak aznap este, rizsét főzi rizses üstje; púpos varga
sopánkodik, a kóterben gubbaszkodik. <span class="pagenum"><a name=
"Page_223" id="Page_223">-223-</a></span></p>
<div class="chapter">
<h2>Az üstökös és a pacsirták.</h2>
</div>
<p>Csak éjszaka ragyognak a csillagok, nappal nem is látni őket. Ez
onnan van, mert nappal a fellegek közzé bujnak és ott alusszák át
nappali álmukat.</p>
<p>Egy kora reggel, még alighogy pitymallott, már ágyacskáikban
pihentek a csillagok és fülig be voltak takaródzva. Egyszerre csak
úgy hallják, mintha csipogna valami mellettük. Csudálkoznak a
csillagocskák és kerekre nyitják a szemecskéiket. Kikandikálnak az
ágyaikból, hát madárkák csicseregnek, azok csiripelnek az ágyuk
mellett.</p>
<p>– Kik vagytok ti arcátlanok? Mi itt a keresni valótok? – rivall
rá a sok csillag a madárkákra.</p>
<p>– Pacsirták vagyunk, hát énekelünk és mert énekelünk, hát lármát
csapunk, – kotnyeleskednek a pípjeikkel.</p>
<p>– Pusztuljatok innen, semmi dolgotok a tanyánkon, – fortyannak
fel a csillagocskák. – Ha pacsirták lennétek, lent énekelnétek a
földön, nem pedig a fellegek közt, közelében a kék égnek.</p>
<p>– Hogy mások hol énekelgetnek, azt nem tudjuk; de mi pacsirták
vagyunk és csak fenn szeretünk nótázgatni, közelében a kék égnek.
Persze, ti egész nap csak lustálkodtok, ti naplopók, ti
álomszuszékok. <span class="pagenum"><a name="Page_224" id=
"Page_224">-224-</a></span> Ragyogni meg csillogni, azt csak
éjszaka tudtok.</p>
<p>Igy pereg a madárkák nyelve és úgy csipognak, úgy víjognak,
mintha csak az erdőben lennének. Csak úgy forr az epéjük a
heverésző csillagocskáknak. Jól tudták a mihaszna kis madaracskák,
hogy nappal nem bujhatnak ki az ágyaikból és hol az orruk előtt
repkedtek a csillagoknak, hol meg a füleikbe csipogtak egy
nagyot.</p>
<p>Egy üstökös volt a csillagok közt; hosszúhajú, nagyszakállú,
szűkbeszédű, komorarcú. Megúnja az üstökös a sok feleselést, a
hiábavaló csiripelgetést és rárivall nagymérgesen a madárkákra:</p>
<p>– Széllelbélelt arcátlanok, be hangos lett a szavatok. Azt
hiszitek, hogy minden szabad nektek és hogy azt tehettek, amit
akartok? Ellóduljatok innen, mert úgy szétütök köztetek, hogy
ahányan, annyifelé hulltok le.</p>
<p>Meghökkennek a pacsirták s ijedtükben elhallgatnak. Ám nappal
volt már és szűnőben az üstökös villogása. Csak éppen hogy
villangatott még vagy egyet-egyet. Elpárolog a madárkák félsze és
megjön helyette a mersze.</p>
<p>– De fura egy öreg kócos, – sípogja a legbátrabbik és
összefüttyenti a sok pacsirtát, hogy azok is hadd mulassanak és
egyet nevessenek azon a borzason.</p>
<p>Előrepül a sok pacsirta és úgy körülcsiripelik a szegény
üstököst, hogy azt se tudja, hol kezdjen ki velük. Űzőbe veszi a
pacsirtákat és ha emerre kergeti őket, arrafelé röpülnek és ha
jobbjával fenyegetőzik, balja körül kerülik meg. Üstökét is
rázogatja <span class="pagenum"><a name="Page_225" id=
"Page_225">-225-</a></span> és korbácsot fon a hajából, lengedező
szakállából, csak nem tud velük boldogulni. Hiába, sokan voltak a
madarak, az üstökös meg csak egymaga. Addig-addig kergetőznek s
addig hajszolgatja őket, míg egyszerre csak elszédül, egyet
tántorodik és lezuhan az égből a földre.</p>
<p>Hogy kiáltozgat, hogy síránkozik a sok apró csillag. Odáig
vannak a nagy rémülettől és csakúgy zokognak mennybéli kis
ágyacskáikban. A pacsirták pedig meg is hökkentek egy kissé, meg is
örültek és mind kirepül a fellegek közül.</p>
<p>Lent a földön, egy kis faluban éldegélt egy öreg ember. Kimegy
egy reggel a kertjébe és amint nézegeti a virágait, egy nagy seprőn
akad meg a szeme. Ott feküdt a földön, a gyalogösvény mellett.
Hosszú volt a nyele, hosszú a seprője, hamvas meg üszkös, akár egy
csóva.</p>
<p>– Vajjon hogy került ide ez a seprő? – tűnődik az öreg.</p>
<p>Nézegeti, bámulgatja és gondolja magában, hogy épp kapóra jött
neki. Lesz legalább, amivel kitakarítsa a kertjét, úgyis sok már a
gaz meg a gyom benne. Kezébe veszi a seprőt és amint
ide-odaforgatja, hát ugyancsak ámuldoz a nagy csudától. Úgy fénylik
a seprő nyele, mintha színig arany lenne; seprője meg sziporkázik,
hol megcsillan, hol szikrázik.</p>
<p>– Alighanem az ördögök szigetjéről való, – örvendez az öreg s
csillogtatja az ezüstjét, villogtatja aranyszínét.</p>
<p>Hozzálát vele a munkához és úgy fogott a seprő, hogy egy-kettőre
végigtakarította vele a nagy kertjét. Leül aztán a fa alá, hogy
megpihenjen az árnyékában. Előveszi a dohánykészséget, teletömi a
<span class="pagenum"><a name="Page_226" id=
"Page_226">-226-</a></span> pipáját, rágyújt és hol a füstöt
eregeti, hol a seprőt nézegeti. Mikor aztán kialvófélben volt a
pipája, kiveszi a szájából és amint veregeti belőle a bagót, egy
parázsdarabka, hogy, hogy nem, a seprőre talált esni. Nagyot serceg
a seprő és olyan nagy láng csap ki belőle, hogy a szeme is
belékáprázott az öregnek. Felpattan az ültéből és úgy inalgat
elfelé, hogy a lába is alig bírta.</p>
<p>– Vajjon mi lelhette azt a seprőt? – tűnődik a megszeppent öreg
és amint ijedezve hátrafelé pislog, még nagyobb a rémüldözése.
Mintha egy nagyot ásítana az a seprő és egyszerre csak mintha
talpraállott volna. Serceg aztán még egyet, még kettőt, még többet,
aztán lángra lobban, tűzbe vedlik és fel az ég felé, akárcsak egy
szárnyas madár.</p>
<p>Elkiáltja magát az öreg, összeszaladnak a szomszédjai.</p>
<p>– Mi baj, öreg apó? – kérdezik a sápadozót. Lelkendezve beszéli
az öreg:</p>
<p>– Seprő nyele tüzet fogott, itt előttem talpra ugrott; rájött a
nagy mehetnékje, égfelé repülhetnékje.</p>
<p>Sorjába elmondja az öreg, hogy mi minden történt vele a kertben.
Elképpedve hallgatja a sok ember és nézik a csillogó üstököst, csak
úgy szikrázik fentről a csóvája.</p>
<p>Pacsirták repültek el a kert felett, a minapi kis rendbontók.
Utána repültek volt az üstökösnek, amint ájultan alázuhant és jót
nevettek később, hogy seprőnek nézte az öreg ember.</p>
<p>– Ha nincs az a kis parázsdarab, – mondja az egyik, – sose tért
volna többé magához. <span class="pagenum"><a name="Page_227" id=
"Page_227">-227-</a></span></p>
<p>– Örök életére seprőnek maradt volna, – hagyja helybe egy
másik.</p>
<p>– Mégpedig a mi hibánkból, – csicsergi egy harmadik.</p>
<p>Összeverődnek aztán és repülnek ismét az ég felé. Énekelnek,
fütyölgetnek, de jól vigyáznak ám, hogy meg ne zavarják a csillagok
nyugalmát.</p>
<p>– Miénk a nappal, – mondják, – a csillagoké meg az éjjel.
<span class="pagenum"><a name="Page_228" id=
"Page_228">-228-</a></span></p>
<div class="chapter">
<h2>A bambuszlányka.</h2>
</div>
<p>Egy öreg házaspár élt egyszer egy helységben. Az volt az
embernek a foglalatossága, hogy reggelenként kijárt a
bambuszerdőbe, bambusznádakat vagdosott le és kosarakat font
belőlük. Ezzel tengődött öregségében.</p>
<p>Megint kiment egy reggel az erdőbe és amint nézi a bambuszokat,
hogy melyikét vágja le elébb, hát ott ragyog fel előtte az egyik,
mintha csak világítana a szára. Elálmélkodik az öreg és alighogy
hozzá mer nyulni. Nagynehezen nekigyűrkőzik, kitépi azt a bambuszt
és siet vele haza a kunyhójába. Otthon megint a kezébe veszi,
forgatja jobbra, forgatja balra és amint mindenfelől nézegeti,
egyszerre csak egy lányka ugrik ki belőle. Olyan nagy volt mint a
hüvelykem, tán még annál is kisebb. Meghökken az öreg és ha rá nem
mosolyogna az a csöppség, még tán el is szaladt volna tőle. Siet az
öreg a feleségéhez és mutatja neki a kis csudát.</p>
<p>– Majd nagyobra növesztjük mi, – biztatja az urát a jó öreg
asszony és úgy etetik-itatják, úgy csucsujgatják, szeretgetik, hogy
minden napra nő egy-egy kevéskét. Alig egypár hónap és olyan nagyra
cseperedett, hogy akár nagylány számba is mehetett volna. Hát még a
nagy okossága meg az a ragyogó <span class="pagenum"><a name=
"Page_229" id="Page_229">-229-</a></span> szépsége. Nem is olyan
volt ő, mint más ember lánya. Csuda volt ahogy meglett, csuda volt
ahogy megnőtt és aki ránézett, mind rajtafelejtette a szemét.</p>
<p>Megint megy egy reggel az öreg az erdőbe, a bambuszai közé.
Válogat bennük, hogy melyikét vagdossa le elébb és amint nézegeti
őket, hát megint ott ragyog fel előtte az egyik, mintha csak
világítana a szára.</p>
<p>Veszi a bambuszt, siet vele hazafelé és amint kettévágja a
szárát, hát csak úgy potyog ki belőle a töméntelen sok arany. Alig
győzik összekaparni, annyi hullott ki belőle.</p>
<p>– Azért az a sok arany, – mondja az öreg ember felesége, – hogy
felnevelhessük a lányunkat és hogy semmibe se lásson szükséget.</p>
<p>Hozzá is láttak az öregék a jómódhoz. Olyan egy palota épült a
viskó helyett, hogy a <i>dájmió</i>é se volt különb, de még a
<i>mikádó</i>é sem. Szolgálója volt a lánynak, ahányat csak akart;
ruhája, amilyet csak kívánt. Ragyogott is benne a szépsége, akár
csak a mennybélieké.</p>
<p>Nagy lett a híre a bambuszlánynak, még a városokban is tudtak
róla. Megmozdul a sok levente, a sok vitéz <i>szamuráj</i> és mind
odaözönlik a kis helység felé, hogy lássák a nagy csudát és hogy
szerencsét próbáljanak vele. Csak úgy félvállról, ha beszélt velük
a lányka. Pedig mind el szerette volna venni, de egyik se igen
kellett neki. Aztán meg olyan különöseket kívánt tőlük.</p>
<p>Beszélünk majd róla, – mondja az egyiknek, – ha elfogod a
mennydörgő Istent és idehozod hozzám.</p>
<p>– Beszélünk majd róla, – mondja egy másodiknak, <span class=
"pagenum"><a name="Page_230" id="Page_230">-230-</a></span> – ha
elhozod a virágot a paradicsom kertjéből.</p>
<p>– Beszélünk majd róla, – mondja egy harmadiknak, – ha elhozod
azt a dobot, amelyik magától tud dobolni.</p>
<p>Ámúlt-bámult a sok levente, hogy milyen csudadolgokat is kíván
az a lányka. Pedig akadtak ám olyanok is, hogy nekimentek a
nagyvilágnak s így megteljesedhetik a kívánsága. Hegyek, rengetegek
közé tévedtek, sík tengerekre merészkedtek és vagy tértek onnan
vissza, vagy nem.</p>
<p>Egész a <i>mikádó</i>ig jutott el a bambuszlányka híre.</p>
<p>– Azt beszélik, – mondja egy nap a főembereinek, – hogy ritka
lány az a bambusz szülöttje, hogy párja nincs a szépségének meg az
okosságának. Megnézem én rövidesen és ha arra való, bíz én
feleségül veszem.</p>
<p>Útra kél másnap a <i>mikádó</i> és csatlósok előtte, csatlósok
utána, úgy érkezik meg a kis helységbe, a bambuszlánykáék nagy
palotájába. Bíz az még az övénél is különb volt. Előhozzák a
lánykát és amint megpillantja a <i>mikádó</i>, szinte elbűvölődik a
nagy szépségétől.</p>
<p>Boldogan néz rá a lánykára és azt gondolja magában, hogy azért
nem akarhatott eddig senkit, mert <i>mikádó</i> felesége szeretne
lenni. Odalép nagybüszkén a lánykához és azt mondja neki:</p>
<p>– Eljössz velem a palotámba, feleségül veszlek.</p>
<p>Lesüti a lányka a szemeit és azt feleli a <i>mikádó</i>nak:</p>
<p>– Boldog lennék, ha a <i>mikádó</i> felesége lehetnék, ha ugyan
lehetnék. <span class="pagenum"><a name="Page_231" id=
"Page_231">-231-</a></span></p>
<p>– Miért ne lehetnél, ha én is úgy akarom, – kérdi csudálkozva a
<i>mikádó</i>.</p>
<p>– Azért nem lehetek a feleséged, – feleli a lányka, – mert nem a
föld szülöttje vagyok, másutt az én hazám.</p>
<p>– Hát mifajta vagy? – kérdi a <i>mikádó</i>. – Ördögök fajzatja
avagy Istenek leszármazottja?</p>
<p>– Se ördög fajzatja nem vagyok, – feleli a lányka, – se Isten
leszármazottja, hanem ott a hazám az égen, onnan jönnek le mingyárt
értem. Te térj vissza a palotádba, én meg az égre kerülök
ismét.</p>
<p>Elcsudálkozik a <i>mikádó</i>, sehogy se ad hitelt a lány
szavának. De csak addig, míg világosság nem támad az ég felől. Égi
teremtések szállnak le a magasságból, emberformájúak, de mégse
emberek és ott gyülekeznek össze a lányka körül. Csak úgy fénylik
egy gyaloghintó a kezükben, abba ültetik bele a lánykát és úgy
szállnak vele vissza az égbe.</p>
<p>Ránéz a lányka az öregékre, rájuk mosolyog és összeteszi a két
kezét, úgy imádkozik a boldogságukért.</p>
<p>Boldogok is voltak az öregek meg hosszúéletűek és ahányszor csak
megpihentek a kertjükben és felfelé néztek az ég felé, mintha egy
fényesség mosolygott volna le rájuk, a bambuszlányka fényessége.
<span class="pagenum"><a name="Page_232" id=
"Page_232">-232-</a></span></p>
<div class="chapter">
<h2>A selyemhernyó.</h2>
</div>
<p>Csendesen éldegélt az egyszeri házaspár, megvolt a mindennapi
kenyerük meg a teájuk. Abból éltek, hogy az asszony selyemhernyókat
tenyésztett és elég pénzt szerzett a selymen.</p>
<p>Egyszer, hogy, hogy nem, pusztulni kezdett a sok selyembogár és
vége lett az asszony keresetének. Az ura azt hitte, hogy az asszony
a hibás és úgy megharagudott szegényre, hogy bolondfejjel otthagyta
és másüvé költözködött. Az asszony sora meg egyre rosszabbodott, a
cselédei is otthagyták és azt se tudta szegény feje, hogy mihez
kezdjen nagy nyomorúságában.</p>
<p>Sétálgat egy nap az eperfái alatt és amint nagy szomorúan
nézegeti őket, egy selyemhernyót pillant meg az egyik fán. Ott
rágcsálta a falevelet és emelgette felfelé a fejét. Még ennek az
egy hernyónak is be megörült a szegény asszony. Úgy vigyázott rá,
mint a szemefényére, hogy a szél meg ne ártson neki, hogy az eső
meg ne csapkodja.</p>
<p>Ezen az egy állatkáján kívül még egy kutyája is volt az
asszonynak. Fehér a szőre, akárcsak a frissen esett hóé és úgy
csillogott a napban, mintha selyem lett volna a szőreszála. Odalép
egy reggel az asszony a hernyójához és leveszi a fáról, mert
<span class="pagenum"><a name="Page_233" id=
"Page_233">-233-</a></span> borulni kezdett az ég alja. Odaviszi
nagy óvatosan a hernyós ládikóhoz és amint el akarja benne
helyezni, egyszerre csak előugrik az a fehér kutya és hamm… bekapja
a selyemhernyót.</p>
<p>Vége a szegény asszony örömének meg a reménységének. Sír-rí nagy
szomorúságában és oly keservesen néz rá a kutyájára, hogy miért is
okozta neki azt a nagy bánatot.</p>
<p>– Nem tehet a szegény állat róla, – gondolja magában, – dehogy
bántotta volna a kutyáját.</p>
<p>Amint ott ül az eperfa alatt és gondolkozik a sorsán, egyszerre
csak eltüsszenti magát az a fehér kutya. Odanéz az asszony, hát két
selyemszál lóg ki a kutya orrából. Egy-egy szál az orra likából.
Fehér volt az a két szál, akárcsak az ezüst és úgy csillogott,
akárcsak a kristály. Nézi az asszony a két selyemszálat és
megfogja, hogy kihúzza a kutyája orrából. Húzza a két szálat,
húzza, nem akar ám vége szakadni. Megint csak húzza, még mindig jön
az a két szál. Gombolyítani kezdi és gombolyítja, gombolyítja, egy
nagy gombolyag lett már belőle. Be csillogott az a finom selyme, be
ragyogott a fehérsége.</p>
<p>Belekezd egy másik gombolyagba, aztán egy harmadikba, egy
negyedikbe, alig győzi a két szorgos kezével. Százával hevert már
előtte a sok gombolyag és még mindig engedett az a két selyemszál.
Bambusznádakat vesz elő az asszony, hogy azokra aggassa a selymet.
Mikor meg a bambuszokból is kifogyott, előszedi a dézsáját, aztán
meg a hordóját és arra göngyölíti rá a sok selymet. Vagyont ért már
a sok fonal, a sok gombolyag, helye se volt többé a házában. Amint
egyre csak dolgozik és húzza a <span class="pagenum"><a name=
"Page_234" id="Page_234">-234-</a></span> kutya orrából a selymet
és közben meg szétnéz, hogy hol is találhatna még helyet, egyszerre
csak vége szakad a szálnak és abban a pillanatban összeesik a
kutya, élettelenül terül el a földön. Meghökken az asszony, nem
tudja mire vélni a dolgot.</p>
<p>– Az én védőistenem volt abban a kutyában, – fohászkodik fel az
asszony, – ő mentett meg az elpusztulástól, ő volt az én
segítségemre.</p>
<p>Veszi aztán a fehér kutyát és oda temeti el az eperfa alá, ahol
az az egy selyemhernyója tartózkodott volt. Letérdelt a sír elé és
imádkozott a védőistenéhez, hogy segítségére volt a nagy bajában és
hogy megkönyörült rajta. Aztán megint nekilátott a munkának.</p>
<p>Egy-két nap mult el azóta. Arrafelé járt egy reggel az ura és
benézett kintről, hogy vajjon mit csinálhat az a szegény asszony.
Csendes volt a ház nagyon és úgy megsajnálta a feleségét, hogy
szinte bánni kezdte a tettét.</p>
<p>– Megnézem bíz én, – gondolta magában, – hátha segíthetek a
sorsán. Tán még szükséget is lát szegény feje.</p>
<p>Benyit a kapun, belép a házba, hát ott az asszony a közt a
rengeteg sok selyemgombolyag közt, alighogy kilátszik belőle.
Meghökkent az ember a sok fehérségtől meg a sok csillogástól; ilyen
selymet még ő se látott világéletében. Ő is tenyésztett odahaza
selymet, neki is voltak gombolyagjai, de azoknak sötét volt a szála
meg olyan gubancos, hogy alig lehetett hasznát venni. Jó, hogy még
olcsó pénzen adhatott túl rajta.</p>
<p>– Miféle selyem ez itt? Hogyan jutottál hozzá? – kérdi az ember
az elhagyott feleségétől. <span class="pagenum"><a name="Page_235"
id="Page_235">-235-</a></span></p>
<p>Mindent elmondott neki az asszony, az egyetlen selyemhernyóját
meg a fehér kutyája dolgát, úgy ahogy megtörtént vele.</p>
<p>– Isten küldte neked ezt a segítséget, – mondja meghatódottan az
ember. – Én meg ostoba voltam meg rosszlelkű, hogy szegénységedben
elhagytalak.</p>
<p>– Az is Isten műve volt, – felelte az asszony, – így juttatott
ehhez a nagy gazdagsághoz.</p>
<p>Sírva fakadt az ember, az asszony pedig megbocsátott neki és
megint együtt voltak, mint annakelőtte, a régi jóidőkben. Megint
eltelt egy-két nap.</p>
<p>Odalépnek egy reggel az eperfa alá, ahol a fehér kutyának volt a
sírja és amint felnéznek a fára, hát csak úgy csüngött le róla az
ezernyi-ezer selyemgubó. Mind fehér volt, mind csillogott, akárcsak
az eleven ezüst. Összeszedik a sok selyemgubót, felgombolyítják és
épp olyan lett a selyme, mint a fehér kutyából jött szálaké.</p>
<p>Nagy lett a híre a házaspár selymének. Csudájára jártak az
emberek, úgy bámúlták a fehérségét meg a ragyogását.</p>
<p>Egész a <i>mikádó</i>ig jutott el a híre és amennyi selyme csak
volt az asszonynak, mind a <i>mikádó</i> vette meg. Ebből készültek
a ruhái, a feleségének, a gyermekeinek meg az udvarbelieknek is.
Emlékezetére pedig a kutyának »Kutyafej-selyem« lett az asszony
fehér selymének a neve.</p>
<p>Boldogságban éltek meg nagy gazdagságban és még a késő ivadékaik
is ezt a selymet tenyésztették, a Kutyafej-selymet. <span class=
"pagenum"><a name="Page_236" id="Page_236">-236-</a></span></p>
<div class="chapter">
<h2>A nyulacska és a krokodil.</h2>
</div>
<p>Volt valahol <i>Nippon</i>országban egy sziget, azon meg egy
fehérszőrű kis nyulacska. Egy másik kis sziget is volt a távolban,
oda szeretett volna a nyulacska eljutni. Csakhogy bajos volt az
átkelés, sehogy se találta meg a módját. Mindennap kisétált a
partra és egyre csak azon tünődött, hogy juthatna át arra a
szigetre.</p>
<p>Amint megint ott üldögélt egy nap, egy krokodilt pillant meg a
távolban, mintha feléje volna közeledőben.</p>
<p>– Ha idejön az a krokodil, – gondolja a nyulacska magában, –
most ez egyszer hazudni fogok neki, hátha megkörnyékezem vele és
eljuthatok a túlsó szigetre.</p>
<p>Jön nagy uszkálva a krokodil és épp a nyulacska előtt tért
pihenőre. Köszönti a nyulacska a nagy állatot és így szól
hozzá:</p>
<p>– Hányan vagytok ti a fajtátokból, krokodilkoma?</p>
<p>– Sokan, nagyon sokan, – feleli a nagy állat.</p>
<p>– Mi pedig annál is többen, – lódít egyet a nyulacska.</p>
<p>– No-no, – mondja a krokodil, – nem lehet a, pajtás. Nagyon nagy
a tenger, sokan férünk el benne; <span class="pagenum"><a name=
"Page_237" id="Page_237">-237-</a></span> neked meg ez a kis sziget
a tanyád, aligha lehettek oly sokan.</p>
<p>– Ha csakugyan oly sokan volnátok, – feleli a nyúl, – a szomszéd
szigetig is el tudnátok sorakozni, akárcsak egy nagy híd.</p>
<p>– Még pedig könnyű szerrel, – hagyja rá a krokodil.</p>
<p>– Ha olyan nagyon könnyű, – mondja a nyúl, – ám próbáljátok meg
egyszer. Én majd itt vigyázok és összeszámlállak benneteket.</p>
<p>– Na, hát várj egy kissé, – mondja a krokodil – hadd hívom őket
össze.</p>
<p>Nem is sejtette az egyűgyű eszével, hogy mi a nyúlnak a
szándéka, hanem hozzálát és ahány krokodil a tengeren, mind
odaszólítja őket.</p>
<p>Egyre gyülekezik a sok nagy állat, a nyúl meg lesi őket és várja
nagy türelemmel, hogy együtt legyen mindahány.</p>
<p>– Nézz hát ide, nyúlkoma, – dölyfösködik a krokodil – és láss
hozzá a munkához. De aztán jól számláld őket össze, hogy el ne
vétsd valahogy.</p>
<p>Már sorakozik is a sok nagytorkú és akárcsak egy eleven híd,
egész a túlsó szigetig ér el a rendjük.</p>
<p>– Pompás, – kiált fel a nyúl, – most majd összeszámlállak
benneteket.</p>
<p>Azzal kapja magát a nyúl, rálép az első krokodilra és: ez az
első, – ez a második, – ez a harmadik – és addig-addig ugrál, az
egyiknek a hátáról a másikra, a másiknak a hátáról a harmadikra, a
harmadiknak a hátáról a negyedikre, míg el nem ér a túlsó sziget
partjáig. Egyet ugrik a nyúl, odapattan az új partra és odaszól a
bámészkodó krokodilokhoz:</p>
<p>– Ó, ti egyűgyűek, ugyancsak rászedtelek <span class=
"pagenum"><a name="Page_238" id="Page_238">-238-</a></span> ám
benneteket. Túljártam az eszeteken. Én csak idáig akartam eljutni,
azért kellett a fajtátok. Köszönöm, hogy annyit fáradoztatok és
hidat álltatok nekem.</p>
<p>Jaj, de berzenkedett a sok krokodil, jaj, hogy csattogtatták
nagy fogaikat. És már inalna a nyúl elfelé, mikor az egyik
krokodil, hogy, hogy nem, nagy mérgében nekikap és megragadja a
nyúl farkát.</p>
<p>Ó, de megszeppent a szegény kis nyulacska. Kérőre fogja a dolgot
és váltig szabadkozik, hogy csak tréfaszó volt, amit mondott.</p>
<p>Nem hisznek már neki a krokodilok. Megragadják a szegény kis
nyulacskát és mind kicibálják a szőrét.</p>
<p>– Most már rendben vagy, – mondják neki és ott hagyják a nyulat,
bánatostul, fájdalmastul.</p>
<p>Sír a nyúl nagy keservében, csak úgy potyogtak a könnyei.
Restelte is az állapotját, de meg a nagy fájdalma is kínozta a
testjét.</p>
<p>Néhány bálvány-isten iparkodott épp arrafelé és megállanak a
nagy siránkozásra.</p>
<p>– Mért sírsz-rísz kis nyulacska? – kérdezik tőle.</p>
<p>– Krokodilusokkal különböztem össze, – sóhajtja a kis tapsi, –
szép fehér szőrömet jaj de kicibálták.</p>
<p>Jókedvében volt éppen az egyik és nagyhamisan azt mondja a
nyúlnak:</p>
<p>– Sose búsulj, tapsifüles, segítek én a bajodon.</p>
<p>Felvillan a kis nyúl szeme, csak úgy lesi a szókat.</p>
<p>– Fürödj meg a tengerben, – mondja a bálvány-isten, aztán meg
feküdj neki a szélnek. Leszárad rólad <span class=
"pagenum"><a name="Page_239" id="Page_239">-239-</a></span> a sok
nedvesség és megint elkezdheted az ugrabugrálásodat.</p>
<p>Valónak vette a nyúl a tanácsot és legott bebukdácsolt a
vízbe.</p>
<p>Még csak most kezdődött az igazi hadd-el-hadd. Úgy megmarta a
sós víz a bőrét, hogy nagy kínjában felhördült és amint kiugrott a
levegőre, a szél kezdte el a munkáját. Csakúgy marcangolódott a
szegény kis nyúlnak a testje.</p>
<p>– Megérdemelted a sorsodat, – mondják a bálvány-istenek és
víhogva távoznak útjukra.</p>
<p>Nagysietvést jön megint egy bálvány-isten; a legfiatalabbja
volt, azért maradt el a többitől. Meghallja a nyúl fájdalmas
nyöszörgését és odasiet hozzá.</p>
<p>– Miért sírsz, kis nyulacskám? – kérdezi tőle.</p>
<p>Mindent elmond neki a nyúl; azt is, amit a krokodilokkal mívelt
és amit ők míveltek vele.</p>
<p>– Rosszul cselekedtél, – feddi a fiatal bálvány-isten, –
bűnhödnöd kellett miatta.</p>
<p>Rég megbánta már a nyulacska a tettét, sajnálta a hazug szavát,
tűrte is a sorsát megadóan.</p>
<p>– Beismerted a bűnödet, – mondja a bálvány-isten, – megint a
régi lettél, az ártatlan kis nyulacska.</p>
<p>– Tudnál-e rajtam segíteni? – kérdi nagyfélénken a nyúl.</p>
<p>– Menj csak ahhoz a tóhoz, – feleli a bálvány – és mosakodj meg
benne. A tó mellett egy füves, belemész, meghengergőzöl benne és
legott megszűnik a fájdalmad.</p>
<p>Siet a nyulacska a tóhoz és megfürdik benne, siet a füvesbe és
meghengergőzik benne, hát íme, <span class="pagenum"><a name=
"Page_240" id="Page_240">-240-</a></span> azt se tudja, hogy mi fán
nő a fájdalom. Még a szőre is sarjadozik; épp olyan fehér, mint
annakelőtte volt.</p>
<p>Vígan ugrándozik a nyulacska és leborul a bálvány-istenke
elé:</p>
<p>– Köszönöm a jóságodat, ó, én áldott kis istenkém. Mondd meg a
nevedet, hadd imádkozhassak hozzád.</p>
<p>Megmondja neki a bálvány, hogy az előbbi bálvány-istennek ő a
legifjabbik fia.</p>
<p>– Hová igyekszel innen? – kérdi tőle a nyúl.</p>
<p>– <i>Jakahime</i> vár bennünket, egy bálvány-istennek a lánya,
hogy feleségül jöjjön hozzánk.</p>
<p>– Hogyan? – kíváncsiskodik a nyúl, – hát többen akarjátok
elvenni?</p>
<p>– Dehogy, – feleli a bálvány, – azt választja majd, akit a
legjobban kedvel meg.</p>
<p>– Akkor, – feleli a nyúl, – terád esik a választása, téged fog
majd megkedvelni.</p>
<p>– Majd megválik, – mondja a bálvány-isten – és siet a többi
után, hogy le ne késsék a lánykérésről.</p>
<p>A nyúl jóslása beteljesedett, <i>Jakahime</i> lett a fiatal
bálvány-isten fiatal felesége. <span class="pagenum"><a name=
"Page_241" id="Page_241">-241-</a></span></p>
<div class="chapter">
<h2>A bonc és a vadász.</h2>
</div>
<p>Járta a bonc erdőt-hegyet, oktatgatta a híveket. Irgalomra,
emberségre, tiszta szívre, szeretetre.</p>
<p>Hegyek között az erdőben, élt egy vadász vadra lesben.
Kedve-teltig vadászgatott, vadra nyíllal nyilazgatott.</p>
<p>Ballag a bonc erdők útján, hegyek között vándorolván s jön a
vadász az íjjával, nyíllal átlőtt zsákmányával. Megáll a bonc
vadász előtt, akár egy nagy bűnös előtt, szemet mereszt a vadászra
s szigorúan így szól rája:</p>
<p>– Elkárhozik a te lelked, hagyd abba a kedvtelésed.</p>
<p>– Miért? – kérdi csudálkozva, a bonc előtt meghajolva.</p>
<p>– Azért, mert ölsz állatokat, rókát, nyulat, madarakat. Ember is
fél elmúlástól, az állat is a haláltól – szól a szent bonc feddő
hangon s így folytatja papos hangon:</p>
<p>– Ha rátörnek életedre, harag száll rá a lelkedre. Úgy-e vadász,
úgy-e íjász? Épp úgy a vad, ha támadják, vagy életét ha megrontják.
Vadnak is van érző lelke, multból rászállt énes-élte. Sok állatot
nyilazgattál, sok madarat pusztítgattál s az lesz érte büntetésed,
holtod után új életed vagy állatban folytatódik, vagy madárba
bujtatódik. Intőszómra <span class="pagenum"><a name="Page_242" id=
"Page_242">-242-</a></span> ha nem hallgatsz, íjazást ha abba nem
hagysz, elkárhozik a te lelked. Hagyd abba a kedvtelésed. Úgy-e
vadász, úgy-e íjász?</p>
<p>Vadászember eltűnődik, mélyen-hosszan tanakodik s mosoly suhan
át az arcán, száját ilyen szókra nyitván:</p>
<p>– Megértettem bölcs szavadat, megszívlelem tanácsodat. Holtom
után új életem, állatban ha meglelhetem, úgy-e te bonc, úgy-e te
bölcs?</p>
<p>– Nemkülönben, – felel a szent, ismételvén szavát újfent.</p>
<p>– Akkor inkább abbahagyom, kedvtelésem nem folytatom, – szól a
vadász megadóan, meghajolva bűnbánóan.</p>
<p>– Öröm nekem megtérésed, – ujjong a bonc a beszédnek s
tipeg-topog körülötte, íjat-nyilat nézegetve.</p>
<p>Ám a vadász nagyhirtelen, ajzott nyíllal a kezében, boncnak
szegzi a fegyverét, még átjárja vele szívét. Holttá sápad boncnak
arca, gyökeret ver a két lába s keze remeg, ajka hebeg:</p>
<p>– Miért kívánod életemet?</p>
<p>Nyugodtan szól vadász szava, íját, nyilát célba tartva:</p>
<p>– Azért török a vesztedre, azért rontok életedre, hogy majdan a
holtom után, lelkem másba vándorolván, új életet ha majd kezdek, te
helyedre bonc lehessek. Boncnak inkább lesz rá módom, hogy vétkem
leimádkozom s rókát, nyulat mert lelőttem, könnyebb lesz a
vezeklésem. Úgy-e te bonc, úgy-e te bölcs?</p>
<p>Néz a vadász bonc arcába, íját, nyilát lebocsátva és amint
elmosolyodott, bonc szó nélkül elódalgott.</p>
<hr class="chap" />
<p><span class="pagenum"><a name="Page_243" id=
"Page_243">-243-</a></span></p>
<div class="chapter">
<h2>TARTALOM-MUTATÓ.</h2>
</div>
<ul class="TOC">
<li>Előhang <span class="ralign"><a href=
"#Page_3">3</a></span></li>
<li><i>Tokió</i> és <i>Kiotó</i> <span class="ralign"><a href=
"#Page_5">5</a></span></li>
<li>Barack-fia, <i>Momotaro</i> <span class="ralign"><a href=
"#Page_7">7</a></span></li>
<li>Fehérke és Sárgácska <span class="ralign"><a href=
"#Page_11">11</a></span></li>
<li>A levágott nyelvű veréb <span class="ralign"><a href=
"#Page_16">16</a></span></li>
<li>Bonc-növendék mérget evett <span class="ralign"><a href=
"#Page_19">19</a></span></li>
<li>Legyecske és Legyezőcske <span class="ralign"><a href=
"#Page_22">22</a></span></li>
<li>A majom és a rák <span class="ralign"><a href=
"#Page_26">26</a></span></li>
<li><i>Odango</i> – az igaz neve <span class="ralign"><a href=
"#Page_30">30</a></span></li>
<li>Égi tündér ruhácskája <span class="ralign"><a href=
"#Page_33">33</a></span></li>
<li>A virágfakasztó öreg <span class="ralign"><a href=
"#Page_36">36</a></span></li>
<li>A tigriskölyök <span class="ralign"><a href=
"#Page_40">40</a></span></li>
<li>Golyvát kapott a két öreg (1. rajz) <span class=
"ralign"><a href="#Page_44">44</a></span></li>
<li>Hökköm törpe <span class="ralign"><a href=
"#Page_48">48</a></span></li>
<li>Rizsbor-vásár <span class="ralign"><a href=
"#Page_53">53</a></span></li>
<li>A szamuráj szerencséje <span class="ralign"><a href=
"#Page_56">56</a></span></li>
<li>Az irgalmas szívű szegény <span class="ralign"><a href=
"#Page_63">63</a></span></li>
<li>Tenger alatt járó asszony (2. rajz) <span class=
"ralign"><a href="#Page_68">68</a></span></li>
<li>A medúza és a majom <span class="ralign"><a href=
"#Page_74">74</a></span></li>
<li>Az újhold és a fellegek <span class="ralign"><a href=
"#Page_80">80</a></span></li>
<li>Patkány-lakzi <span class="ralign"><a href=
"#Page_84">84</a></span></li>
<li>Vak hátán a világtalan <span class="ralign"><a href=
"#Page_87">87</a></span></li>
<li>Az ezerlábú szörnyeteg <span class="ralign"><a href=
"#Page_91">91</a></span></li>
<li>Világító János-bogár <span class="ralign"><a href=
"#Page_95">95</a></span></li>
<li>Testemésztő kígyó füve <span class="ralign"><a href=
"#Page_100">100</a></span></li>
<li>A boszorkánypók <span class="ralign"><a href=
"#Page_103">103</a></span></li>
<li>Tengert apaszt, tengert dagaszt (3. rajz) <span class=
"ralign"><a href="#Page_106">106</a></span></li>
<li>Csalafinta róka kölyke <span class="ralign"><a href=
"#Page_114">114</a></span></li>
<li>Tíz <i>szen</i>-pénz a halszag ára <span class=
"ralign"><a href="#Page_119">119</a></span></li>
<li><span class="pagenum"><a name="Page_244" id=
"Page_244">-244-</a></span></li>
<li>A csodaforrás <span class="ralign"><a href=
"#Page_121">121</a></span></li>
<li>Téli hónap szamócája <span class="ralign"><a href=
"#Page_125">125</a></span></li>
<li>Papírsárkány eregető (4. rajz) <span class="ralign"><a href=
"#Page_129">129</a></span></li>
<li><i>Urasima</i>, a halászlegény <span class="ralign"><a href=
"#Page_134">134</a></span></li>
<li>Kőfejtő és hegyiszellem <span class="ralign"><a href=
"#Page_140">140</a></span></li>
<li>A hold és a denevérek <span class="ralign"><a href=
"#Page_145">145</a></span></li>
<li><i>Jamagata</i> ajándéka <span class="ralign"><a href=
"#Page_150">150</a></span></li>
<li>Félfülecske, Féllábacska <span class="ralign"><a href=
"#Page_152">152</a></span></li>
<li>Víz tündére Sellő-lányka <span class="ralign"><a href=
"#Page_158">158</a></span></li>
<li>Holló úszik, liba kúszik <span class="ralign"><a href=
"#Page_164">164</a></span></li>
<li>Kacskaringós Folyondárka <span class="ralign"><a href=
"#Page_169">169</a></span></li>
<li>Ibolyácska és a Puszpáng <span class="ralign"><a href=
"#Page_173">173</a></span></li>
<li>Csodatevő ócska ecset <span class="ralign"><a href=
"#Page_177">177</a></span></li>
<li>Felejtető gyömbért evett <span class="ralign"><a href=
"#Page_182">182</a></span></li>
<li><i>Bambuku-Csagama</i> (5. rajz) <span class="ralign"><a href=
"#Page_185">185</a></span></li>
<li><i>Hacsibime</i>, a fatálas <span class="ralign"><a href=
"#Page_189">189</a></span></li>
<li>Szellemirtó <i>Sippejtaro</i> <span class="ralign"><a href=
"#Page_193">193</a></span></li>
<li>A felemás szarvas <span class="ralign"><a href=
"#Page_198">198</a></span></li>
<li>Férjemuram a vásáron <span class="ralign"><a href=
"#Page_205">205</a></span></li>
<li>A varázstükör (6. rajz) <span class="ralign"><a href=
"#Page_208">208</a></span></li>
<li>Csitteg-csattog, libeg-lobog <span class="ralign"><a href=
"#Page_214">214</a></span></li>
<li>Üstöt lopott púpos varga <span class="ralign"><a href=
"#Page_220">220</a></span></li>
<li>Az üstökös és a pacsirták <span class="ralign"><a href=
"#Page_223">223</a></span></li>
<li>A bambuszlányka <span class="ralign"><a href=
"#Page_228">228</a></span></li>
<li>A selyemhernyó <span class="ralign"><a href=
"#Page_232">232</a></span></li>
<li>A nyúlacska és a krokodíl <span class="ralign"><a href=
"#Page_236">236</a></span></li>
<li>A bonc és a vadász <span class="ralign"><a href=
"#Page_241">241</a></span></li>
</ul>
<hr class="chap" />
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_88">88</a></td>
<td>odaaát</td>
<td>odaát</td>
</tr>
<tr>
<td class="tdr"><a href="#Page_129">129</a></td>
<td>zsnegjén</td>
<td>zsinegjén</td>
</tr>
</table>
</div>
<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='hu' xml:lang='hu'>NIPPON-ORSZÁG NAPOSKERTJE</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
